<?xml version="1.0" encoding="UTF-8"?>
<doc>
 <meta>
 	<title lang="kor">월인석보</title>
 	<title lang="chi">月印釋譜</title>
 	<volume n="17"/>
 	<year n="1459"/>
 	<photograph>교학연구사 영인본</photograph>
 	</meta>
<sent type="title" lang="chi" page="1a" n="1">月印千江之曲第十七</sent>
<sent type="title" lang="chi" page="1a" n="2">釋譜詳節第十七</sent>
<sent type="poem_num" lang="chi" page="1a" n="3">其三百十</sent>
<sent type="poem" lang="kor" page="1a" n="4">如來ㅅ 成佛이 오라샤 過劫을 몯 혜ᅀᆞᆸ거니 나며 드로미 겨시리ᅌᅵᆺ가</sent>
<sent type="poem" lang="kor" page="1a-1b" n="5">衆生善根ᄋᆞᆯ 爲ᄒᆞ샤 方^便을 부러 내실ᄊᆡ 내 몸에 이ᄅᆞᆯ 뵈시니ᅌᅵ다</sent><!-- 'ᄋᆞᆯ 爲ᄒᆞ샤 方' 부분과 '내 몸에 이ᄅᆞᆯ'은 훼손이 심하다. -->
<sent type="poem_num" lang="chi" page="1b" n="1">其三百十一</sent>
<sent type="poem" lang="kor" page="1b" n="2">子息ᄋᆞᆯ 몯 다 ᄀᆞᄅᆞ쳐 날 그려 從킈 호리라 凶聞을 들이니ᅌᅵ다</sent>
<sent type="anno" lang="kor" page="1b" n="3">凶聞은 머즌 奇別이라</sent>
<sent type="poem" lang="kor" page="1b-2a" n="4">衆生ᄋᆞᆯ 몯 다 救ᄒᆞ샤 날 그려 ^ 알의 호리라 涅槃ᄋᆞᆯ 뵈시니ᅌᅵ다</sent>
<sent type="main" lang="chi" page="2a" n="1">爾時, 佛告諸菩薩及一切大衆</sent>
<sent type="main" lang="kor" page="2a" n="1">그ᄢᅴ 부톄 諸菩薩와 一切 大衆ᄃᆞ려 니ᄅᆞ샤ᄃᆡ</sent>
<sent type="main" lang="chi" page="2a" n="2">‘諸善男子! 汝等當信解如來誠諦之語｡’</sent>
<sent type="main" lang="kor" page="2a" n="2">善男子ᄃᆞᆯ하 너희 如來ㅅ 誠諦ᄒᆞᆫ 마ᄅᆞᆯ 信解ᄒᆞ야ᅀᅡ ᄒᆞ리라</sent>
<sent type="main" lang="chi" page="2a-2b" n="3">復告大衆 ‘汝等當信解如來誠諦之語｡’</sent>
<sent type="main" lang="kor" page="2a-2b" n="3">ᄯᅩ 大衆ᄃᆞ려 니ᄅᆞ샤ᄃᆡ 너희 如來ㅅ ^ 誠諦ᄒᆞᆫ 마ᄅᆞᆯ 信解ᄒᆞ야ᅀᅡ ᄒᆞ리라</sent>
<sent type="main" lang="chi" page="2b" n="1">又復告諸大衆 ‘汝等當信解如來誠諦之語｡’</sent>
<sent type="main" lang="kor" page="2b" n="1">ᄯᅩ 大衆ᄃᆞ려 니ᄅᆞ샤ᄃᆡ 너희 如來ㅅ 誠諦ᄒᆞᆫ 마ᄅᆞᆯ 信解ᄒᆞ야ᅀᆞ ᄒᆞ리라</sent>
<sent type="anno" lang="chi" page="2b" n="2">以壽量之本趣深難信。故再三發之。心實曰誠。言當曰諦。</sent>
<sent type="anno" lang="kor" page="2b" n="2">壽量ㅅ 根源이 ᄠᅳ디 기퍼 信호미 어려ᄫᅳᆯᄊᆡ 두ᅀᅥ 번 發ᄒᆞ시니라 ᄆᆞᅀᆞᆷ 實호미 誠이오 말ᄊᆞᆷ 올호미 諦라</sent>
<sent type="main" lang="chi" page="2b-3a" n="3">是時菩薩大衆彌勒爲首，合掌白佛言：</sent>
<sent type="main" lang="kor" page="2b-3a" n="3">이ᄢᅴ 菩薩大衆이 彌勒이 爲頭ᄒᆞ샤 合掌ᄒᆞ샤 ^ 부텻긔 ᄉᆞᆯᄫᆞ샤ᄃᆡ</sent>
<sent type="main" lang="chi" page="3a" n="1">「世尊！唯願說之，我等當信受佛語。」</sent>
<sent type="main" lang="kor" page="3a" n="1">世尊하 願ᄒᆞᆫᄃᆞᆫ 니ᄅᆞ쇼셔 우리ᄃᆞᆯ히 부텻 마ᄅᆞᆯ 信受ᄒᆞᅀᆞᄫᅩ리ᅌᅵ다</sent>
<sent type="main" lang="chi" page="3a" n="2">如是三白已，復言：</sent>
<sent type="main" lang="kor" page="3a" n="2">이ᄀᆞ티 세 번 ᄉᆞᆯᄫᆞ시고 ᄯᅩ ᄉᆞᆯᄫᆞ샤ᄃᆡ</sent>
<sent type="main" lang="chi" page="3a" n="3">「唯願說之，我等當信受佛語。」</sent>
<sent type="main" lang="kor" page="3a" n="3">願ᄒᆞᆫᄃᆞᆫ 니ᄅᆞ쇼셔 우리ᄃᆞᆯ히 부텻 마ᄅᆞᆯ 信受ᄒᆞᅀᆞᄫᅩ리ᅌᅵ다</sent>
<sent type="main" lang="chi" page="3a-3b" n="4">爾時世尊知諸菩薩三請不止, 而告之言</sent>
<sent type="main" lang="kor" page="3a-3b" n="4">그ᄢᅴ 世尊이 菩薩ᄃᆞᆯ히 세 번 請ᄒᆞᅀᆞᄫᅡ 마디 아니ᄒᆞᆯᄊᆡ 니ᄅᆞ^샤ᄃᆡ</sent><!--교학연구사 스캔 본에는 '니ᄂᆞ샤ᄃᆡ'로 보인다. -->
<sent type="main" lang="chi" page="3b" n="1">「汝等諦聽，如來祕密神通之力。</sent>
<sent type="main" lang="kor" page="3b" n="1">너희ᄃᆞᆯ히 如來ㅅ 秘密神通力을 仔細히 드르라</sent>
<sent type="anno" lang="chi" page="3b" n="2">應量非量現滅不滅。天人莫測。是謂祕密神力。</sent>
<sent type="anno" lang="kor" page="3b" n="2">應ᄒᆞ시논 量이 量 아니오 滅 나토샤도 滅 아니샤 天人이 아ᅀᆞᆸ디 몯호미 이 秘密神力이라</sent>
<sent type="main" lang="chi" page="3b" n="3">一切世間天、人及阿修羅，皆謂：</sent>
<sent type="main" lang="kor" page="3b" n="3">一切 世間 天 人과 阿脩羅ㅣ 다 너교ᄃᆡ</sent>
<sent type="main" lang="chi" page="3b" n="4">『今釋迦牟尼佛，出釋氏宮，</sent>
<sent type="main" lang="kor" page="3b" n="4">이제 釋迦牟尼佛이 釋氏宮의 나샤</sent>
<sent type="main" lang="chi" page="3b-4a" n="5">去伽耶城不遠，坐於道場，得阿耨多羅三藐三菩提。』</sent>
<sent type="main" lang="kor" page="3b-4a" n="5">伽耶城^에 버ᅌᅳ로미 아니 머리 道場애 안ᄌᆞ샤 阿耨多羅三藐三菩提ᄅᆞᆯ 得ᄒᆞ시다 ᄒᆞᄂᆞ니</sent>
<sent type="anno" lang="chi" page="4a" n="1">但見其迹本實無量。</sent>
<sent type="anno" lang="kor" page="4a" n="1">오직 자최ᄅᆞᆯ 보니라</sent>
<sent type="main" lang="chi" page="4a" n="2">然, 善男子! 我實成佛已來無量無邊百千萬億那由他劫｡</sent>
<sent type="main" lang="kor" page="4a" n="2">그러나 善男子아 내 實엔 成佛ᄒᆞ건 디 無量無邊 百千萬億 那由他 劫이로라</sent>
<sent type="anno" lang="chi" page="4a" n="3">없음</sent>
<sent type="anno" lang="kor" page="4a" n="3">미튼 實엔 量 업스시리라</sent>
<sent type="main" lang="chi" page="4a-4b" n="4">譬如五百千萬億那由他阿僧祇三千大千世界, 假使有人末爲微塵,</sent>
<sent type="main" lang="kor" page="4a-4b" n="4">가ᄌᆞᆯ비^건댄 五百千萬億 那由他 阿僧祇 三千大千世界ᄅᆞᆯ 아모 사ᄅᆞ미나 ᄇᆞᆺ아 微塵 ᄆᆡᇰᄀᆞ라</sent>
<sent type="main" lang="chi" page="4b-5a" n="1">過於東方五百千萬億那由他阿僧祇國乃下一塵, 如是東行, 盡是微塵｡</sent>
<sent type="main" lang="kor" page="4b-5a" n="1">東方 五百千萬億 那由他 阿僧祇 國ᄋᆞᆯ 디나 ᄒᆞᆫ 드트를 ᄂᆞ리와 이ᄀᆞ티 東녀그로 녀 이 微塵ᄋᆞᆯ ^ 다ᄒᆞ면</sent>
<sent type="main" lang="chi" page="5a" n="1">諸善男子! 於意云何?</sent>
<sent type="main" lang="kor" page="5a" n="1">善男子ᄃᆞᆯ하 ᄠᅳ데 엇더ᄒᆞ뇨</sent>
<sent type="main" lang="chi" page="5a" n="2">是諸世界, 可得思惟校計知其數不?’</sent>
<sent type="main" lang="kor" page="5a" n="2">이 世界ᄃᆞᆯᄒᆞᆯ 어루 ᄉᆞ라ᇰᄒᆞ야 혜여 그 數를 알려 몯ᄒᆞ려</sent>
<sent type="main" lang="chi" page="5a" n="3">彌勒菩薩等俱白佛言</sent>
<sent type="main" lang="kor" page="5a" n="3">彌勒菩薩ᄃᆞᆯ히 다 부텻긔 ᄉᆞᆯᄫᆞ샤ᄃᆡ</sent>
<sent type="main" lang="chi" page="5a" n="4">‘世尊! 是諸世界, 無量無邊, 非算數所知, 亦非心力所及;</sent>
<sent type="main" lang="kor" page="5a" n="4">世尊하 이 世界ᄃᆞᆯ히 無量無邊ᄒᆞ야 筭數의 아로미 아니며 ᄯᅩ 心力의 미추미 아니라</sent>
<sent type="main" lang="chi" page="5a-5b" n="5">一切聲聞辟支佛, 以無漏智, 不能思惟知其限數;</sent>
<sent type="main" lang="kor" page="5a-5b" n="5">一^切 聲聞 辟支佛이 漏 업슨 智로 能히 ᄉᆞ라ᇰᄒᆞ야 그 그짓 數를 아디 몯ᄒᆞ리며</sent>
<sent type="main" lang="chi" page="5b" n="1">我等住阿惟越致地, 於是事中亦所不達｡</sent>
<sent type="main" lang="kor" page="5b" n="1">우리ᄃᆞᆯ히 阿鞞跋致地예 住호ᄃᆡ 이 이레 ᄯᅩ ᄉᆞᄆᆞᆺ디 몯ᄒᆞ리니</sent>
<sent type="main" lang="chi" page="5b" n="2">世尊! 如是諸世界, 無量無邊｡’</sent>
<sent type="main" lang="kor" page="5b" n="2">世尊하 이 ᄀᆞᆮᄒᆞᆫ 世界ᄃᆞᆯ히 無量無邊ᄒᆞ도소ᅌᅵ다</sent>
<sent type="main" lang="chi" page="5b-6a" n="3">爾時佛告大菩薩衆</sent>
<sent type="main" lang="kor" page="5b-6a" n="3">그ᄢᅴ 부톄 大菩薩^衆ᄃᆞ려 니ᄅᆞ샤ᄃᆡ</sent>
<sent type="main" lang="chi" page="6a" n="1">‘諸善男子! 今當分明宣語汝等｡</sent>
<sent type="main" lang="kor" page="6a" n="1">善男子ᄃᆞᆯ하 이제 分明히 너희ᄃᆞᆯᄒᆡ게 펴 닐오리니</sent>
<sent type="main" lang="chi" page="6a-6b" n="2">是諸世界, 若著微塵及不著者盡以爲塵, 一塵一劫, 我成佛已來, 復過於此百千萬億那由他阿僧祇劫｡</sent>
<sent type="main" lang="kor" page="6a-6b" n="2">이 世界ᄃᆞᆯᄒᆞᆯ 微塵이 著거나 著디 아니ᄒᆞ니ᄅᆞᆯ 다 드틀 ᄆᆡᇰᄀᆞ라 ᄒᆞᆫ 드트를 ᄒᆞᆫ 劫에 혜여도 내 成佛ᄒᆞ건 디 ᄯᅩ 예셔 디나미 百千萬億 那由他 阿僧^祇 劫이라</sent>
<sent type="anno" lang="chi" page="6b" n="1">正明佛壽無量也。</sent>
<sent type="anno" lang="kor" page="6b" n="1">佛壽無量ᄋᆞᆯ 正히 ᄇᆞᆯ기시니라</sent>
<sent type="anno" lang="chi" page="6b" n="2">諸佛壽量悉皆無量。眾生壽量亦復如是。</sent>
<sent type="anno" lang="kor" page="6b" n="2">諸佛壽量이 다 無量ᄒᆞ며 衆生壽量도 ᄯᅩ 이 ᄀᆞᆮᄒᆞ니</sent>
<sent type="anno" lang="chi" page="6b" n="3">但迷真智故妄逐生死。</sent>
<sent type="anno" lang="kor" page="6b" n="3">오직 眞智ᄅᆞᆯ 모ᄅᆞᆯᄊᆡ 生死애 妄量ᄋᆞ로 조차 ᄃᆞᆮ니ᄂᆞ니</sent>
<sent type="anno" lang="chi" page="6b" n="4">如一墮地獄至無數劫。豈非無量壽耶。</sent>
<sent type="anno" lang="kor" page="6b" n="4">ᄒᆞᆫ 번 地獄애 ᄠᅥ러디여 無數 劫에 니르롬 ᄀᆞᆮ호미 엇뎨 無量壽ㅣ 아니리오</sent>
<sent type="anno" lang="chi" page="6b" n="5">苟不迷墮則與佛無別矣。</sent>
<sent type="anno" lang="kor" page="6b" n="5">眞實로 몰라 ᄠᅥ러디디 아니ᄒᆞ면 부텨와 ᄀᆞᆯᄒᆡ욤 업스리라</sent>
<sent type="main" lang="chi" page="6b-7a" n="6">自從是來, 我常在此娑婆世界說法教化,</sent>
<sent type="main" lang="kor" page="6b-7a" n="2">일로브터 오매 내 샤ᇰ녜 이 娑婆世界예 이셔 說法ᄒᆞ야 敎化^ᄒᆞ며</sent>
<sent type="main" lang="chi" page="7a" n="1">亦於餘處百千萬億那由他阿僧祇國導利衆生｡</sent>
<sent type="main" lang="kor" page="7a" n="1">ᄯᅩ 녀나ᄆᆞᆫ 고대 百千萬億 那由他 阿僧祇 國에 衆生ᄋᆞᆯ 引導ᄒᆞ야 利케 ᄒᆞ노라</sent>
<sent type="anno" lang="chi" page="7a" n="2">自從是來。謂從塵劫成佛已來。</sent>
<sent type="anno" lang="kor" page="7a" n="2">일로브터 오ᄆᆞᆫ 塵劫에 成佛ᄒᆞ신 적브터 오미라</sent>
<sent type="anno" lang="chi" page="7a" n="3">言常在此。又在餘處。則不唯身相常住。</sent>
<sent type="anno" lang="kor" page="7a" n="3">샤ᇰ녜 이ᅌᅦ 이시며 ᄯᅩ 녀나ᄆᆞᆫ 고대 잇다 ᄒᆞ샤ᄆᆞᆫ 身相이 샤ᇰ녜 住ᄒᆞᆯ ᄯᆞᄅᆞ미 아니라</sent>
<sent type="anno" lang="chi" page="7a" n="4">亦顯國土常住也。是知娑婆及萬億國無非淨土。同一法界。</sent>
<sent type="anno" lang="kor" page="7a" n="4">ᄯᅩ 國土ㅣ 샤ᇰ녜 住호ᄆᆞᆯ 나토시니 娑婆와 萬億國이 淨土 아니니 업서 ᄒᆞᆫ가지로 ᄒᆞᆫ 法界라</sent>
<sent type="anno" lang="chi" page="7a-7b" n="5">未常壞滅。其有壞滅皆別業妄見也。</sent>
<sent type="anno" lang="kor" page="7a-7b" n="5">자ᇝ간도 壞滅^티 아니ᄒᆞᄂᆞᆫ ᄃᆞᆯ 아로ᇙ 디니 壞滅 이쇼ᄆᆞᆫ 다 別業 妄見이라</sent>
<mark type="section_begin">○</mark>
<sent type="anno" lang="chi" page="7b" n="1">阿難一切眾生輪廻世間由二顛倒分別見妄當處發生當業輪轉云</sent>
<sent type="anno" lang="kor" page="7b" n="1">楞嚴에 世尊이 니ᄅᆞ샤ᄃᆡ 一切 衆生이 世間애 輪廻호미 두 가짓 갓ᄀᆞᆫ 分別 ᄒᆞ야 妄 보ᄆᆞᆯ 브터 그 고ᄃᆞᆯ 當ᄒᆞ야 發生ᄒᆞ며 業을 當ᄒᆞ야 輪轉ᄒᆞᄂᆞ니라</sent>
<sent type="anno" lang="chi" page="7b" n="2">何二見</sent>
<sent type="anno" lang="kor" page="7b" n="2">므스기 두 가짓 봄고</sent>
<sent type="anno" lang="chi" page="7b" n="3">一者眾生別業妄見 二者眾生同分妄見。</sent>
<sent type="anno" lang="kor" page="7b" n="3">ᄒᆞ나ᄒᆞᆫ 衆生ᄋᆡ 別業妄見이오 둘흔 衆生ᄋᆡ 同分妄見이라</sent>
<sent type="anno2" lang="kor" page="7b-8a" n="4">두 가짓 갓ᄀᆞᆫ 妄 보ᄆᆞᆫ 곧 同과 別와 두 가짓 보미라</sent>
<sent type="anno2" lang="kor" page="7b-8a" n="5">別業은 惑 니ᄅᆞ와도ᄆᆡ 달오ᄆᆞᆯ 니ᄅᆞ시니 妄量ᄋᆞ로 緣影을 조차 正^見을 迷惑ᄒᆞ야 일흘씨오</sent>
<sent type="anno2" lang="kor" page="8a" n="1">同業은 妄感호ᄆᆡ 同호ᄆᆞᆯ 니ᄅᆞ시니 妄量ᄋᆞ로 生死ᄅᆞᆯ 조차 本覺ᄋᆞᆯ ᄭᅥ디여 ᄇᆞ릴ᄊᆡ 이 妄 보ᄆᆞᆯ 브터 미조차 妄業을 지ᅀᅳᆯᄊᆡ 그 고ᄃᆞᆯ 當ᄒᆞ야 發生ᄒᆞᄂᆞ다 니ᄅᆞ시고</sent>
<sent type="anno2" lang="kor" page="8a" n="2">業을 조차 人天 諸趣예 報ᄅᆞᆯ 受ᄒᆞᆯᄊᆡ 業을 當ᄒᆞ야 輪轉ᄒᆞᄂᆞ다 니ᄅᆞ시니라</sent>
<sent type="main" lang="chi" page="8a-8b" n="3">‘諸善男子! 於是中間, 我說燃燈佛等, 又復言其入於涅槃,</sent>
<sent type="main" lang="kor" page="8a-8b" n="3">善男子ᄃᆞᆯ하 이 中間애 내 然燈佛 等을 니ᄅᆞ며 ᄯᅩ 涅^槃애 드로ᄆᆞᆯ 니ᄅᆞ노니</sent>
<sent type="main" lang="chi" page="8b" n="1">如是皆以方便分別｡</sent>
<sent type="main" lang="kor" page="8b" n="1">이 ᄀᆞᆮᄒᆞ니 다 方便으로 ᄀᆞᆯᄒᆞ야 닐오미니라</sent>
<sent type="anno" lang="chi" page="8b" n="2">既曰成佛之久常在利生。</sent>
<sent type="anno" lang="kor" page="8b" n="2">ᄒᆞ마 니ᄅᆞ샤ᄃᆡ 成佛호미 오라 샤ᇰ녜 겨샤 衆生 利케 ᄒᆞ노라 ᄒᆞ샤ᄃᆡ</sent>
<sent type="anno" lang="chi" page="8b" n="3">而中間自說於然燈佛所得法受記等事。疑若近迹。</sent>
<sent type="anno" lang="kor" page="8b" n="3">中間애 ᄌᆞ걔 니ᄅᆞ샤ᄃᆡ 然燈佛ㅅ 거긔 法 得ᄒᆞ며 授記 等엣 이리 갓가ᄫᆞᆫ 자쵠가 疑心ᄃᆞᄫᆡ며</sent>
<sent type="anno" lang="chi" page="8b" n="4">又復現言當入涅槃。疑非常在。</sent>
<sent type="anno" lang="kor" page="8b" n="4">ᄯᅩ 니ᄅᆞ샤ᄃᆡ 涅槃애 드로리라 ᄒᆞ시니 샤ᇰ녜 이ᅌᅦ 겨시디 아니ᄒᆞ신 ᄃᆞᆺ 疑心ᄃᆞᄫᆡ니</sent>
<sent type="anno" lang="chi" page="8b" n="5">此皆隨機方便之說耳。</sent>
<sent type="anno" lang="kor" page="8b" n="5">다 機ᄅᆞᆯ 조차 方便엣 마리시니라</sent>
<sent type="main" lang="chi" page="8b-9a" n="6">‘諸善男子! 若有衆生來至我所,</sent>
<sent type="main" lang="kor" page="8b-9a" n="6">善男子ᄃᆞᆯ하 ᄒᆞ다^가 衆生이 내게 오나ᄃᆞᆫ</sent>
<sent type="main" lang="chi" page="9a" n="1">我以佛眼, 觀其信等諸根利鈍, 隨所應度, 處處自說, 名字不同年紀大小,</sent>
<sent type="main" lang="kor" page="9a" n="1">내 佛眼ᄋᆞ로 信 等 諸根ᄋᆡ 利鈍을 보아 濟度ᄒᆞ얌직ᄒᆞ니를 조차 곧고대 내 名字 닐오미 ᄀᆞᆮ디 아니ᄒᆞ며 年紀 크며 져그며</sent>
<sent type="anno" lang="kor" page="9a" n="2">紀ᄂᆞᆫ 열둘 ᄒᆡ라</sent>
<sent type="main" lang="chi" page="9a" n="3">亦復現言當入涅槃,</sent>
<sent type="main" lang="kor" page="9a" n="3">ᄯᅩ 現히 닐오ᄃᆡ 반ᄃᆞ기 涅槃애 드로리라 ᄒᆞ며</sent>
<sent type="main" lang="chi" page="9a-9b" n="4">又以種種方便說微妙法, 能令衆生發歡喜心｡</sent>
<sent type="main" lang="kor" page="9a-9b" n="4">ᄯᅩ 種種 方便^으로 微妙法을 닐어 能히 衆生이 歡喜心을 發킈 ᄒᆞ노라</sent>
<sent type="anno" lang="chi" page="9b" n="1">信等諸根。謂信根智根等也。</sent>
<sent type="anno" lang="kor" page="9b" n="1">信 等 諸根ᄋᆞᆫ 信根 智根 等을 니ᄅᆞ시니라</sent>
<sent type="anno" lang="chi" page="9b" n="2">觀利根即現長年說大法。觀鈍根即現劣應示涅槃。</sent>
<sent type="anno" lang="kor" page="9b" n="2">利根ᄋᆞᆯ 보샤ᄃᆞᆫ 長年을 나토샤 大法을 니ᄅᆞ시고 鈍根ᄋᆞᆯ 보샤ᄃᆞᆫ 劣應을 나토샤 涅槃ᄋᆞᆯ 뵈시니</sent>
<sent type="anno" lang="chi" page="9b" n="3">所以名字有不同。年紀有大小。說法有種種。皆為隨機利導發其善心耳。</sent>
<sent type="anno" lang="kor" page="9b" n="3">名字ㅣ ᄀᆞᆮ디 아니ᄒᆞ시며 年紀 크며 져그며 說法이 種種 겨샤미 다 機ᄅᆞᆯ 조차 利히 引導ᄒᆞ야 善心을 發킈 ᄒᆞ샤미라</sent>
<sent type="main" lang="chi" page="9b-10a" n="4">‘諸善男子! 如來見諸衆生樂於小法德薄垢重者, 爲是人說</sent>
<sent type="main" lang="kor" page="9b-10a" n="4">善男子^ᄃᆞᆯ하 如來 衆生ᄃᆞᆯ히 小法에 즐겨 德이 엷고 ᄠᆡ 므거ᄫᅳ니 보아ᄃᆞᆫ 이 사ᄅᆞᆷ 爲ᄒᆞ야 닐오ᄃᆡ</sent>
<sent type="main" lang="chi" page="10a" n="1">"我少出家, 得阿耨多羅三藐三菩提｡"</sent>
<sent type="main" lang="kor" page="10a" n="1">내 져머셔 出家ᄒᆞ야 阿耨多羅三藐三菩提ᄅᆞᆯ 得호라 ᄒᆞ노니</sent>
<sent type="main" lang="chi" page="10a-10b" n="2">然我實成佛已來久遠若斯, 但以方便, 教化衆生, 令入佛道, 作如是說｡</sent>
<sent type="main" lang="kor" page="10a-10b" n="2">그러나 내 實로 成佛컨 디 오라며 머루미 이 ᄀᆞᆮ건마ᄅᆞᆫ 오직 方^便으로 衆生 敎化ᄒᆞ야 佛道애 들에 ᄒᆞ야 이 ᄀᆞᆮᄒᆞᆫ 마ᄅᆞᆯ ᄒᆞ노라</sent>
<sent type="main" lang="chi" page="10b" n="1">‘諸善男子! 如來所演經典, 皆爲度脫衆生,</sent>
<sent type="main" lang="kor" page="10b" n="1">善男子ᄃᆞᆯ하 如來 불어 닐온 經典이 다 衆生 度脫호ᄆᆞᆯ 爲ᄒᆞ니</sent>
<sent type="main" lang="chi" page="10b-11a" n="2">或說己身或說他身, 或示己身或示他身, 或示己事或示他事, 諸所言說, 皆實不虛｡</sent>
<sent type="main" lang="kor" page="10b-11a" n="2">시혹 내 모ᄆᆞᆯ 니ᄅᆞ며 시혹 다ᄅᆞᄂᆡ 모ᄆᆞᆯ 니ᄅᆞ며 시혹 내 모ᄆᆞᆯ 뵈며 시혹 다ᄅᆞᄂᆡ 모ᄆᆞᆯ 뵈며 시혹 내 ^ 이ᄅᆞᆯ 뵈며 시혹 다ᄅᆞᄂᆡ 이ᄅᆞᆯ 뵈야 믈읫 닐온 마리 다 實ᄒᆞ야 虛티 아니ᄒᆞ니라</sent>
<sent type="anno" lang="chi" page="11a" n="1">所演經典說雖異同。理無不實也。</sent>
<sent type="anno" lang="kor" page="11a" n="1">불어 니ᄅᆞ샨 經典이 마리 비록 다ᄅᆞ며 ᄀᆞᆮᄒᆞ나 理ᄂᆞᆫ 實티 아니ᄒᆞ니 업스시니라</sent>
<sent type="anno" lang="chi" page="11a" n="2">己謂釋迦。他謂諸佛。說見於言。示見於行。</sent>
<sent type="anno" lang="kor" page="11a" n="2">나ᄂᆞᆫ 釋迦ᄅᆞᆯ 니ᄅᆞ시고 다ᄅᆞ니ᄂᆞᆫ 諸佛을 니ᄅᆞ시니라</sent>
<sent type="main" lang="chi" page="11a" n="3">所以者何？如來如實知見三界之相，</sent>
<sent type="main" lang="kor" page="11a" n="3">엇뎨어뇨 ᄒᆞ란ᄃᆡ 如來 三界相ᄋᆞᆯ 實다ᄫᅵ 아라 보아</sent>
<sent type="main" lang="chi" page="11a-11b" n="4">無有生死、若退若出，亦無在世及滅度者，</sent>
<sent type="main" lang="kor" page="11a-11b" n="4">生死ㅣ 므르며 나니 업스며 ᄯᅩ 世間^애 이시며 滅度호미 업스며 實티 아니ᄒᆞ며</sent>
<sent type="main" lang="chi" page="11b" n="1">非實非虛，非如非異，不如三界見於三界，</sent>
<sent type="main" lang="kor" page="11b" n="1">虛티 아니ᄒᆞ며 如티 아니ᄒᆞ며 異티 아니ᄒᆞ야 三界의 三界 보미 ᄀᆞᆮ디 아니ᄒᆞ야</sent>
<sent type="main" lang="chi" page="11b" n="2">如斯之事，如來明見，無有錯謬。</sent>
<sent type="main" lang="kor" page="11b" n="2">이 ᄀᆞᆮᄒᆞᆫ 이ᄅᆞᆯ 如來 ᄇᆞᆯ기 보아 글우미 업건마ᄅᆞᆫ</sent>
<sent type="main" lang="chi" page="11b-12a" n="3">以諸衆生有種種性、種種欲、種種行、種種憶想分別故，欲令生諸善根，</sent>
<sent type="main" lang="kor" page="11b-12a" n="3">衆生ᄃᆞᆯ히 種種 性 種種 欲 種種 行 ^ 種種 憶想 分別이 이실ᄊᆡ 여러 가짓 善根ᄋᆞᆯ 내에 호려 ᄒᆞ야</sent>
<sent type="main" lang="chi" page="12a" n="1">以若干因緣、譬喻、言辭種種說法，所作佛事，未曾暫廢。</sent>
<sent type="main" lang="kor" page="12a" n="1">若干 因緣과 譬喩엣 말로 種種 說法ᄒᆞ야 짓논 佛事ᄅᆞᆯ 자ᇝ간도 廢티 아니ᄒᆞᄂᆞ니라</sent>
<sent type="anno" lang="chi" page="12a" n="2">三界萬法不容擬心。</sent>
<sent type="anno" lang="kor" page="12a" n="2">三界 萬法이 ᄆᆞᅀᆞ매 혜아료미 몯ᄒᆞ리니</sent>
<sent type="anno" lang="chi" page="12a-12b" n="3">以眾生妄見則種種紛紜。以如來實見則一切真寂。</sent>
<sent type="anno" lang="kor" page="12a-12b" n="3">衆生 妄見으론 種種 어즈럽고 如來ㅅ 實見으론 一切 眞寂ᄒᆞ^시니라</sent>
<sent type="anno" lang="chi" page="12b" n="1">無有生死乃至滅度者。不以生滅相見也。</sent>
<sent type="anno" lang="kor" page="12b" n="1">生死ㅣ 업스며 滅度애 니르리ᄂᆞᆫ 生滅相ᄋᆞ로 보디 아니ᄒᆞ샤미오</sent>
<sent type="anno" lang="chi" page="12b" n="2">不如三界見於三界者。不以往來相見也。</sent>
<sent type="anno" lang="kor" page="12b" n="2">三界의 三界 보미 ᄀᆞᆮ디 아니ᄒᆞ샤ᄆᆞᆫ 往來相ᄋᆞ로 보디 아니ᄒᆞ샤미라</sent>
<sent type="anno" lang="chi" page="12b" n="3">既明見無滯則宜無異說。特以眾生性欲行想之心種種不同故。</sent>
<sent type="anno" lang="kor" page="12b" n="3">ᄒᆞ마 ᄇᆞᆯ기 보샤 걸인ᄃᆡ 업스시며 다ᄅᆞᆫ 마리 업스샤ᅀᅡ 올컨마ᄅᆞᆫ 오직 衆生ᄋᆡ 性 欲 行 想앳 ᄆᆞᅀᆞ미 種種 ᄀᆞᆮ디 아니ᄒᆞᆯᄊᆡ</sent>
<sent type="anno" lang="chi" page="12b" n="4">說示教化之迹亦種種不同也。</sent>
<sent type="anno" lang="kor" page="12b" n="4">니ᄅᆞ며 뵈샤 敎化ᄒᆞ시논 자최 ᄯᅩ 種種 ᄀᆞᆮ디 아니ᄒᆞ시니라</sent>
<sent type="anno" lang="chi" page="12b" n="5">所作佛事。指說示不同之事。</sent>
<sent type="anno" lang="kor" page="12b" n="5">지ᅀᅳ시논 佛事ᄂᆞᆫ 니ᄅᆞ며 뵈샤미 ᄀᆞᆮ디 아니ᄒᆞᆫ 이리라</sent>
<sent type="anno" lang="chi" page="12b-13a" n="6">如是，我成佛已來，甚大久遠，</sent>
<sent type="main" lang="kor" page="12b-13a" n="6">이ᄀᆞ티 내 成佛ᄒᆞ건 디 甚大久遠^ᄒᆞ야</sent>
<sent type="anno" lang="kor" page="13a" n="1">久遠은 오라고 멀씨라</sent>
<sent type="anno" lang="kor" page="13a" n="2">壽命이 無量 阿僧祇 劫이라 샤ᇰ녜 住ᄒᆞ야 滅티 아니ᄒᆞ노라</sent>
<sent type="main" lang="chi" page="13a" n="3">「諸善男子！我本行菩薩道所成壽命，今猶未盡，復倍上數。</sent>
<sent type="main" lang="kor" page="13a" n="3">善男子ᄃᆞᆯ하 내 本來 菩薩道 行ᄒᆞ야 일운 壽命이 이제 오히려 몯 다아 ᄯᅩ 웃 數에셔 倍컨마ᄅᆞᆫ</sent>
<sent type="main" lang="chi" page="13a-13b" n="4">然今非實滅度，而便唱言：『當取滅度。』如來以是方便，教化衆生。</sent>
<sent type="main" lang="kor" page="13a-13b" n="4">그러나 이제 實로 滅度 아니^호ᄃᆡ 곧 닐오ᄃᆡ 滅度호리라 ᄒᆞ노니 如來이 方便으로 衆生ᄋᆞᆯ 敎化ᄒᆞᄂᆞ니라</sent>
<sent type="main" lang="chi" page="13b" n="1">所以者何若佛久住於世薄德之人不種善根</sent>
<sent type="main" lang="kor" page="13b" n="1">엇뎨어뇨 ᄒᆞ란ᄃᆡ ᄒᆞ다가 부톄 世間애 오래 住ᄒᆞ면 德 열ᄫᅳᆫ 사ᄅᆞ미 善根ᄋᆞᆯ 시므디 아니ᄒᆞ야</sent>
<sent type="main" lang="chi" page="13b-14a" n="2">貧窮下賤貪著五欲入於憶想妄見網中</sent>
<sent type="main" lang="kor" page="13b-14a" n="2">貧窮ᄒᆞ며 ᄂᆞᆯ아ᄫᆞ며 五欲애 貪著ᄒᆞ야 憶^想妄見 그 믌 가온ᄃᆡ 들리니</sent>
<sent type="main" lang="chi" page="14a" n="1">若見如來常在不滅，便起憍恣而懷厭怠，不能生難遭之想、恭敬之心。</sent>
<sent type="main" lang="kor" page="14a" n="1">ᄒᆞ다가 如來 샤ᇰ녜 이셔 滅디 아니커든 보면 곧 憍慢ᄒᆞ며 바ᇱ대ᄒᆞᆫ ᄆᆞᅀᆞᄆᆞᆯ 니ᄅᆞ와다 아쳐러 게으른 ᄠᅳ들 머거 難히 맛나ᇙ 想과 恭敬 ᄆᆞᅀᆞᄆᆞᆯ 能히 몯 내릴ᄊᆡ</sent>
<sent type="main" lang="chi" page="14a" n="2">是故如來以方便說：</sent>
<sent type="main" lang="kor" page="14a" n="2">如來 方便으로 닐오ᄃᆡ</sent>
<sent type="anno" lang="chi" page="14a-14b" n="3">貧窮下賤言乏功德財。憶想妄見為生死網。即見惑思惑也。</sent>
<sent type="anno" lang="kor" page="14a-14b" n="3">貧窮ᄒᆞ며 ᄂᆞᆯ아ᄫᅩᄆᆞᆫ 功德^財 업수믈 니ᄅᆞ시고 憶想妄見이 生死 그므리 ᄃᆞ외ᄂᆞ니 곧 見惑 思惑이라</sent>
<sent type="main" lang="chi" page="14b" n="1">『比丘當知！諸佛出世，難可值遇。』</sent>
<sent type="main" lang="kor" page="14b" n="1">比丘아 알라 諸佛이 世間애 나미 맛나미 어려ᄫᅳ니</sent>
<sent type="main" lang="chi" page="14b" n="2">所以者何？諸薄德人，過無量百千萬億劫，或有見佛，或不見者，</sent>
<sent type="main" lang="kor" page="14b" n="2">엇뎨어뇨 ᄒᆞ란ᄃᆡ 德 열ᄫᅳᆫ 사ᄅᆞᆷᄃᆞᆯ히 無量 百千萬億 劫을 디나 시혹 부텨 보리도 이시며 시혹 몯 보리도 잇ᄂᆞ니</sent>
<sent type="main" lang="chi" page="14b-15a" n="3">以此事故，我作是言：</sent>
<sent type="main" lang="kor" page="14b-15a" n="3">이 일 젼ᄎᆞ로 내 닐오^ᄃᆡ</sent>
<sent type="main" lang="chi" page="15a" n="1">『比丘當知！諸佛出世，難可值遇。』</sent>
<sent type="main" lang="kor" page="15a" n="1">比丘ᄃᆞᆯ하 如來 시러 보미 어려ᄫᅳ니라 ᄒᆞ야ᄃᆞᆫ</sent>
<sent type="main" lang="chi" page="15a" n="2">斯眾生等聞如是語，必當生於難遭之想，心懷戀慕，渴仰於佛，便種善根。</sent>
<sent type="main" lang="kor" page="15a" n="2">이 衆生ᄃᆞᆯ히 이런 말 드르면 다ᇰ다ᅌᅵ 맛나미 어려ᄫᅳᆫ 想ᄋᆞᆯ 내야 ᄆᆞᅀᆞ매 그리ᄫᅳᆫ ᄠᅳ들 머거 부텻긔 渴望ᄒᆞ야 울워러 善根ᄋᆞᆯ 시므리니</sent>
<sent type="main" lang="chi" page="15a-15b" n="3">是故如來雖不實滅而言滅度。</sent>
<sent type="main" lang="kor" page="15a-15b" n="3">이럴ᄊᆡ 如來 비록 實로 滅티 아니ᄒᆞ야도 滅度^ᄅᆞᆯ 니ᄅᆞᄂᆞ니라</sent>
<sent type="main" lang="chi" page="15b" n="1">「又，善男子！諸佛如來，法皆如是，為度眾生，皆實不虛。</sent>
<sent type="main" lang="kor" page="15b" n="1">ᄯᅩ 善男子아 諸佛如來法이 다 이 ᄀᆞᆮᄒᆞ야 衆生 濟度호ᄆᆞᆯ 爲ᄒᆞ야 다 實ᄒᆞ야 虛티 아니ᄒᆞ니라</sent>
<sent type="anno" lang="chi" page="15b" n="2">明諸佛利生善權皆如是也。</sent>
<sent type="anno" lang="kor" page="15b" n="2">諸佛이 衆生 利케 ᄒᆞ샤 權 잘 ᄒᆞ샤미 다 이 ᄀᆞᆮᄒᆞ샨 ᄃᆞᆯ ᄇᆞᆯ기시니라</sent>
<sent type="main" lang="chi" page="15b" n="3">譬如良醫，智慧聰達，</sent>
<sent type="main" lang="kor" page="15b" n="3">가ᄌᆞᆯ비건댄 良醫 智慧 聦達ᄒᆞ야</sent>
<sent type="anno" lang="chi" page="15b" n="4">없음</sent>
<sent type="anno" lang="kor" page="15b" n="4">良ᄋᆞᆫ 善ᄒᆞᆯ씨니 良醫ᄂᆞᆫ 어딘 醫員이라</sent>
<sent type="main" lang="chi" page="15b-16a" n="5">明練方藥，善治眾病。</sent>
<sent type="main" lang="kor" page="15b-16a" n="5">方^藥ᄋᆞᆯ ᄇᆞᆯ기 아라 한 病을 이대 고티더니</sent>
<sent type="anno" lang="chi" page="16a" n="1">佛如醫師。教如醫方。理如妙藥。種種性欲行想分別。是謂眾病。</sent>
<sent type="anno" lang="kor" page="16a" n="1">부텨는 醫師ㅣ ᄀᆞᆮᄒᆞ시고 敎ᄂᆞᆫ 醫方이 ᄀᆞᆮᄒᆞ시고 理ᄂᆞᆫ 妙藥이 ᄀᆞᆮᄒᆞ시고 種種 性欲行想分別을 이ᄅᆞᆯ 니ᄅᆞ샨 한 病이라</sent>
<sent type="anno" lang="chi" page="16a" n="2">佛能以若干緣喻。隨其所宜發藥而蠲除之。是謂良醫善治也。</sent>
<sent type="anno" lang="kor" page="16a" n="2">부톄 能히 若干 因緣譬喩로 맛다ᇰ호ᄆᆞᆯ 조ᄎᆞ샤 藥ᄋᆞᆯ 내샤 더러 ᄇᆞ리시ᄂᆞ니 이ᄅᆞᆯ 니ᄅᆞ샨 良醫의 잘 고툐미라</sent>
<sent type="main" lang="chi" page="16a" n="3">其人多諸子息——若十、二十乃至百數，</sent>
<sent type="main" lang="kor" page="16a" n="3">그 사ᄅᆞ미 子息이 만ᄒᆞ야 열히어나 스믈히어나 百數에 니르더니</sent>
<sent type="anno" lang="chi" page="16b" n="1">火宅之子對三乘言。故數止三十。良醫之子對眾生言。故兼至百數。</sent>
<sent type="anno" lang="kor" page="16b" n="1">火宅앳 아ᄃᆞᄅᆞᆫ 三乘을 對ᄒᆞ야 니ᄅᆞ실ᄊᆡ 數ㅣ 三十ᄭᆞ자ᇰ이오 良醫 아ᄃᆞᄅᆞᆫ 衆生ᄋᆞᆯ 對ᄒᆞ야 니ᄅᆞ실ᄊᆡ 百數에 니르니라</sent>
<sent type="main" lang="chi" page="16b" n="2">以有事緣，遠至餘國。</sent>
<sent type="main" lang="kor" page="16b" n="2">잀 因緣이 이셔 다ᄅᆞᆫ 나라해 머리 니거늘</sent>
<sent type="main" lang="chi" page="16b" n="3">諸子於後，飲他毒藥，藥發悶亂，宛轉于地。</sent>
<sent type="main" lang="kor" page="16b" n="3">子息ᄃᆞᆯ히 後에 다ᄅᆞᆫ 毒藥 먹고 藥이 發ᄒᆞ야 가ᄉᆞᆷ 닶겨 ᄯᅡ해 그우더니</sent>
<sent type="anno" lang="chi" page="16b-17a" n="4">醫師遠適而諸子飲毒。猶宅主近出而其家失火也。</sent>
<sent type="anno" lang="kor" page="16b-17a" n="4">醫師ㅣ 머리 니거늘 子息ᄃᆞᆯ히 毒藥 마쇼ᄆᆞᆫ 집 主ㅣ 갓가ᄫᅵ 나 니거늘 그 지븨셔 블 내요미 ᄀᆞᆮᄒᆞ^니라</sent>
<sent type="anno" lang="chi" page="17a" n="1">飲他毒藥喻隨順邪法。</sent>
<sent type="anno" lang="kor" page="17a" n="1">다ᄅᆞᆫ 毒藥 마쇼ᄆᆞᆫ 邪法을 조차 順호ᄆᆞᆯ 가ᄌᆞᆯ비시고</sent>
<sent type="anno" lang="chi" page="17a" n="2">宛轉於地喻輪墮諸趣。</sent>
<sent type="anno" lang="kor" page="17a" n="2">ᄯᅡ해 그우로ᄆᆞᆫ 여러 趣예 그우러 ᄠᅥ러듀믈 가ᄌᆞᆯ비시니라</sent>
<sent type="main" lang="chi" page="17a" n="3">是時其父還來歸家，諸子飲毒，或失本心、或不失者，</sent>
<sent type="main" lang="kor" page="17a" n="3">이ᄢᅴ 그 아비 지븨 도라오니 子息ᄃᆞᆯ히 毒藥 마셔 시혹 本心 일흐며 시혹 일티 아니ᄒᆞ더니</sent>
<sent type="main" lang="chi" page="17a" n="4">遙見其父，皆大歡喜，拜跪問訊：</sent>
<sent type="main" lang="kor" page="17a" n="4">아비ᄅᆞᆯ ᄇᆞ라고 다 ᄀᆞ자ᇰ 歡喜ᄒᆞ야 절ᄒᆞ고 ᄭᅮ러 問訊호ᄃᆡ</sent>
<sent type="main" lang="chi" page="17a" n="5">『善安隱歸。</sent>
<sent type="main" lang="kor" page="17a" n="5">이대 便安히 오시니ᅌᅵᆺ가</sent>
<sent type="main" lang="chi" page="17b" n="1">我等愚癡，誤服毒藥，願見救療，更賜壽命。』</sent>
<sent type="main" lang="kor" page="17b" n="1">우리ᄃᆞᆯ히 어리迷惑ᄒᆞ야 毒藥ᄋᆞᆯ 그르 머구니 願ᄒᆞᆫᄃᆞᆫ 救療ᄒᆞ샤 목수믈 다시 주쇼셔</sent>
<sent type="main" lang="chi" page="17b" n="2">父見子等苦惱如是，依諸經方，求好藥草，色香美味皆悉具足，</sent>
<sent type="main" lang="kor" page="17b" n="2">아비 子息ᄃᆞᆯᄒᆡ 苦惱ㅣ 이 ᄀᆞᆮᄒᆞᆫ ᄃᆞᆯ 보고 여러 가짓 經方을 브텨 됴ᄒᆞᆫ 藥草ㅣ 色香 美味 다 ᄀᆞᄌᆞ닐 求ᄒᆞ야</sent>
<sent type="anno" lang="chi" page="17b" n="3">美味ᄂᆞᆫ 됴ᄒᆞᆫ 마시라</sent>
<sent type="main" lang="chi" page="17b-18a" n="4">擣篩和合與子令服，而作是言：</sent>
<sent type="main" lang="kor" page="17b-18a" n="4">디허 처 和合^ᄒᆞ야 아ᄃᆞᄅᆞᆯ 주어 먹게 ᄒᆞ야 닐오ᄃᆡ</sent>
<sent type="main" lang="chi" page="18a" n="1">『此大良藥，色香美味皆悉具足，汝等可服，速除苦惱，無復眾患。』</sent>
<sent type="main" lang="kor" page="18a" n="1">이 ᄀᆞ자ᇰ 됴ᄒᆞᆫ 藥이니 色香 美味 다 ᄀᆞᄌᆞ니 너희ᄃᆞᆯ히 머그라 苦惱ㅣ ᄲᆞᆯ리 업서 ᄂᆞ외야 한 시르미 업스리라</sent>
<sent type="anno" lang="chi" page="18a" n="2">三界之家佛所舊化故云來歸。</sent>
<sent type="anno" lang="kor" page="18a" n="2">三界 지비 부텻 오래 敎化ᄒᆞ시ᄂᆞᆫ ᄯᅡ힐ᄊᆡ 도라오다 ᄒᆞ시니라</sent>
<sent type="anno" lang="chi" page="18a" n="3">彼中邪毒深者失其良心。淺者雖或未失。</sent>
<sent type="anno" lang="kor" page="18a" n="3">뎌 邪毒 마ᄌᆞ니 기프니ᄂᆞᆫ 良心을 일코 녇가ᄫᆞ닌 비록 시혹 일티 아니ᄒᆞ야도</sent>
<sent type="anno" lang="chi" page="18a-18b" n="4">亦為惡習所障。未能親造覺體。故云遙見。</sent>
<sent type="anno" lang="kor" page="18a-18b" n="4">ᄯᅩ 惡習의 마고미 ᄃᆞ외야 覺體예 親히 나ᅀᅡ가디 ^ 몯ᄒᆞᆯᄊᆡ ᄇᆞ라다 ᄒᆞ시니라</sent>
<sent type="anno" lang="chi" page="18b" n="1">願賜壽命即冀不夭閼於橫邪也。</sent>
<sent type="anno" lang="kor" page="18b" n="1">목숨 주쇼셔 願호ᄆᆞᆫ 橫邪애 夭閼티 말오져 ᄇᆞ랄씨라</sent>
<sent type="anno2" lang="kor" page="18b" n="2">夭閼ᄋᆞᆫ 그처딜씨라</sent>
<sent type="anno" lang="chi" page="18b" n="3">發藥除苦即令其斷惑而證真也。</sent>
<sent type="anno" lang="kor" page="18b" n="3">藥 내야 受苦 더로ᄆᆞᆫ 惑ᄋᆞᆯ 그처 眞을 證케 ᄒᆞ샤미라</sent>
<sent type="anno" lang="chi" page="18b" n="4">依諸佛經濟之方。</sent>
<sent type="anno" lang="kor" page="18b" n="4">諸佛ㅅ 經濟方ᄋᆞᆯ 브트며</sent>
<sent type="anno2" lang="kor" page="18b-19a" n="5">易 屯ㅅ卦예 君子ㅣ 經綸이라 ᄒᆞ니 經綸ᄋᆞᆫ 실 ᅘᅧᆯ씨니 天下ㅅ 이ᄅᆞᆯ 經綸ᄒᆞ야 屯難ᄒᆞᆫ 時節을 거리츨 ^씨라</sent>
<sent type="anno" lang="chi" page="19a" n="1">求聖賢斷治之藥。顯性空之真色。示戒定之五香。品乳酪之五味。無不具足也。</sent>
<sent type="anno" lang="kor" page="19a" n="1">聖賢ㅅ 그처 다ᄉᆞ리시논 藥ᄋᆞᆯ 求ᄒᆞ며 性이 뷘 眞實ㅅ 色ᄋᆞᆯ 나토며 戒定 五香ᄋᆞᆯ 뵈야 乳酪 五味ᄅᆞᆯ 品ᄒᆞ야 아니 ᄀᆞᄌᆞ니 업도다</sent>
<sent type="anno" lang="chi" page="19a" n="2">擣者折剛為柔。篩者化麤入細。</sent>
<sent type="anno" lang="kor" page="19a" n="2">디호ᄆᆞᆫ 센 거슬 것거 보ᄃᆞ랍게 호미오 추ᄆᆞᆫ 麤ᄒᆞᆫ 거슬 化ᄒᆞ야 ᄀᆞᄂᆞᆫ 거긔 드릴씨라</sent>
<sent type="anno2" lang="kor" page="19a" n="3">化ᄂᆞᆫ 고텨 ᄆᆡᇰᄀᆞᆯ씨라</sent>
<sent type="anno" lang="chi" page="19a-19b" n="4">和合令服則無矯拂之失。色味香美則無瞑眩之毒。</sent>
<sent type="anno" lang="kor" page="19a-19b" n="4">和合ᄒᆞ야 먹게 호ᄆᆞᆫ 거슬ᄧᅳᆫ 허므리 업고 色味 香美ᄒᆞ면 어즐^ᄒᆞᆫ 毒이 업스리라</sent>
<sent type="anno" lang="chi" page="19b" n="1">聖人病人之病憂人之憂。調御之德葢見於此。</sent>
<sent type="anno" lang="kor" page="19b" n="1">聖人 □□□ᄆᆡ 病을 病ᄃᆞᄫᅵ 너기시며 사ᄅᆞᄆᆡ 시르믈 시름ᄒᆞ시ᄂᆞᆫ 調御ㅅ 德을 이ᅌᅦ 보ᅀᆞᄫᆞ리로다</sent>
<sent type="main" lang="chi" page="19b" n="2">其諸子中不失心者，見此良藥、色香俱好，即便服之，病盡除愈。</sent>
<sent type="main" lang="kor" page="19b" n="2">그 諸子 中에 ᄆᆞᅀᆞᆷ 일티 아니ᄒᆞ니ᄂᆞᆫ 이 良藥ᄋᆡ 色香이 다 됴ᄒᆞᆫ ᄃᆞᆯ 보고 곧 머그니 病이 다 됴코</sent>
<sent type="main" lang="chi" page="19b" n="3">餘失心者，見其父來，</sent>
<sent type="main" lang="kor" page="19b" n="3">녀나ᄆᆞᆫ ᄆᆞᅀᆞᆷ 일흐니ᄂᆞᆫ 아비 오거늘 보고</sent>
<sent type="main" lang="chi" page="19b" n="4">雖亦歡喜問訊，求索治病，然與其藥而不肯服。</sent>
<sent type="main" lang="kor" page="19b-20a" n="4">비록 ᄯᅩ 歡喜ᄒᆞ야 問訊ᄒᆞ야 病 고^툐ᄆᆞᆯ 求ᄒᆞ야도 그러나 藥ᄋᆞᆯ 주어늘 먹ᄃᆞᆯ 슬히 너기니</sent>
<sent type="main" lang="chi" page="20a" n="1">所以者何？毒氣深入，失本心故，於此好色香藥而謂不美。</sent>
<sent type="main" lang="kor" page="20a" n="1">엇뎨어뇨 ᄒᆞ란ᄃᆡ 毒氣 기피 드러 本心ᄋᆞᆯ 일흘ᄊᆡ 이 됴ᄒᆞᆫ 色香앳 藥ᄋᆞᆯ 됴티 몯다 ᄒᆞ니라</sent>
<sent type="main" lang="chi" page="20a" n="2">父作是念：</sent>
<sent type="main" lang="kor" page="20a" n="2">아비 너교ᄃᆡ</sent>
<sent type="main" lang="chi" page="20a" n="3">『此子可愍，</sent>
<sent type="main" lang="kor" page="20a" n="3">이 아ᄃᆞ리 어엿브다</sent>
<sent type="main" lang="chi" page="20a-20b" n="4">為毒所中，心皆顛倒。雖見我喜，求索救療；如是好藥而不肯服。</sent>
<sent type="main" lang="kor" page="20a-20b" n="4">毒ᄋᆡ 마쵸미 ᄃᆞ외야 ᄆᆞᅀᆞ미 다 갓ᄀᆞ라 비록 날 보아 깃거 救療^호ᄆᆞᆯ 求ᄒᆞ야도 이 ᄀᆞᆮᄒᆞᆫ 됴ᄒᆞᆫ 藥ᄋᆞᆯ 먹ᄃᆞᆯ 슬히 너기ᄂᆞ니</sent>
<sent type="main" lang="chi" page="20b" n="1">我今當設方便，令服此藥。』</sent>
<sent type="main" lang="kor" page="20b" n="1">내 이제 方便을 ᄒᆞ야 이 藥ᄋᆞᆯ 먹게 호리라</sent>
<sent type="main" lang="chi" page="20b" n="2">即作是言：</sent>
<sent type="main" lang="kor" page="20b" n="2">ᄒᆞ고 즉재 닐오ᄃᆡ</sent>
<sent type="main" lang="chi" page="20b" n="3">『汝等當知！我今衰老，死時已至，是好良藥，今留在此，</sent>
<sent type="main" lang="kor" page="20b" n="3">너희ᄃᆞᆯ히 알라 내 이제 衰老ᄒᆞ야 주그ᇙ 時節이 다ᄃᆞ랫ᄂᆞ니 이 됴ᄒᆞᆫ 良藥ᄋᆞᆯ 이제 예 뒷노니</sent>
<sent type="main" lang="chi" page="20b" n="4">汝可取服，勿憂不差。』</sent>
<sent type="main" lang="kor" page="20b" n="4">너희 먹고 몯 됴ᄒᆞᇙ가 시름 말라</sent>
<sent type="main" lang="chi" page="20b-21a" n="1">作是教已，復至他國，遣使還告：</sent>
<sent type="main" lang="kor" page="20b-21a" n="1">이리 ᄀᆞᄅᆞ^치고 ᄯᅩ 다ᄅᆞᆫ 나라해 가 사ᄅᆞᆷ 브려 도라와 닐오ᄃᆡ</sent>
<sent type="main" lang="chi" page="21a" n="2">『汝父已死。』</sent>
<sent type="main" lang="kor" page="21a" n="2">네 아비 ᄒᆞ마 주그니라</sent>
<sent type="anno" lang="chi" page="21a" n="3">留藥喻遺教。去國喻示滅。</sent>
<sent type="anno" lang="kor" page="21a" n="3">藥 두ᄆᆞᆫ 기튼 敎ᄅᆞᆯ 가ᄌᆞᆯ비시고 다ᄅᆞᆫ 나라해 가ᄆᆞᆫ 滅度 뵈샤ᄆᆞᆯ 가ᄌᆞᆯ비시니라</sent>
<sent type="main" lang="chi" page="21a" n="4">是時諸子聞父背喪，心大憂惱而作是念：</sent>
<sent type="main" lang="kor" page="21a" n="4">이ᄢᅴ 아ᄃᆞᆯᄃᆞᆯ히 아비 죽다 듣고 ᄆᆞᅀᆞ매 ᄀᆞ자ᇰ 셜ᄫᅥ 너교ᄃᆡ</sent>
<sent type="main" lang="chi" page="21a" n="5">『若父在者，慈愍我等，能見救護，</sent>
<sent type="main" lang="kor" page="21a" n="5">아비옷 이시면 우리ᄅᆞᆯ 어엿비 너겨 能히 救護ᄒᆞ려늘</sent>
<sent type="main" lang="chi" page="21a-21b" n="6">今者捨我遠喪他國。』自惟孤露，無復恃怙，</sent>
<sent type="main" lang="kor" page="21a-21b" n="6">이제 날 ᄇᆞ리고 다ᄅᆞᆫ □□□□ 가 ^ 주그니 우리 외ᄅᆞᄫᆡ야 □□□□ 두ᇙ ᄃᆡ 업도다</sent>
<sent type="main" lang="chi" page="21b" n="1">常懷悲感，心遂醒悟，乃知此藥色味香美，即取服之，毒病皆愈。</sent>
<sent type="main" lang="kor" page="21b" n="1">ᄒᆞ야 샤ᇰ녜 슬픈 ᄠᅳ들 머거 ᄆᆞᅀᆞ미 ᄉᆞᆲᄉᆞᆲᄒᆞ야 이 藥이 色味 香美ᄒᆞᆫ ᄃᆞᆯ 아라 즉재 아ᅀᅡ 머그니 毒病이 다 됴커늘</sent>
<sent type="main" lang="chi" page="21b" n="2">其父聞子悉已得差，尋便來歸，咸使見之。</sent>
<sent type="main" lang="kor" page="21b" n="2">그 아비 아ᄃᆞ리 다 ᄒᆞ마 됴타 듣고 곧 도라와 모다 보게 ᄒᆞ니라</sent>
<sent type="anno" lang="chi" page="21b" n="3">水澄月現亦何去來。</sent>
<sent type="anno" lang="kor" page="21b" n="3">므리 ᄆᆞᆯᄀᆞ면 ᄃᆞ리 現ᄒᆞᄂᆞ니 ᄯᅩ 엇뎨 가며 오료</sent>
<sent type="main" lang="chi" page="21b-22a" n="4">「諸善男子！於意云何？頗有人能說此良醫虛妄罪不？」</sent>
<sent type="main" lang="kor" page="21b-22a" n="4">善男^子ᄃᆞᆯ하 ᄠᅳ데 엇더뇨 아모 사ᄅᆞ미나 이 良醫의 虛妄ᄒᆞᆫ 罪ᄅᆞᆯ 能히 니ᄅᆞ려 몯 니ᄅᆞ려</sent>
<sent type="main" lang="chi" page="22a" n="1">「不也，世尊！」</sent>
<sent type="main" lang="kor" page="22a" n="1">몯 니ᄅᆞ리ᅌᅵ다 世尊하</sent>
<sent type="main" lang="chi" page="22a" n="2">佛言：「我亦如是，成佛已來、無量無邊百千萬億那由他阿僧祇劫，</sent>
<sent type="main" lang="kor" page="22a" n="2">부톄 니ᄅᆞ샤ᄃᆡ 나도 ᄯᅩ 이 ᄀᆞᆮᄒᆞ야 成佛ᄒᆞ얀 디 無量無邊 百千萬億 那由他 阿僧衹 劫이니</sent>
<sent type="main" lang="chi" page="22a-22b" n="3">為眾生故，以方便力、言當滅度，亦無有能如法說我虛妄過者。」</sent>
<sent type="main" lang="kor" page="22a-22b" n="3">衆生^ 爲ᄒᆞ야 方便力으로 滅度호려 닐어도 ᄯᅩ 能히 法다ᄫᅵ 내 虛妄ᄒᆞᆫ 허믈 니ᄅᆞ리 업스리라</sent>
<sent type="anno" lang="chi" page="22b" n="1">導迷貴權於法無過。</sent>
<sent type="anno" lang="kor" page="22b" n="1">迷惑ᄒᆞᆫ 사ᄅᆞᆷ 引道호ᄆᆞᆫ 權호미 貴ᄒᆞ야 法에 허믈 업스시니라</sent>
<mark type="section_begin">○</mark>
<sent type="anno" lang="chi" page="22b" n="2">없음</sent>
<sent type="anno" lang="kor" page="22b" n="2">잇ᄀᆞ자ᇰ 如來壽量品 ᄆᆞᆺ고 아래ᄂᆞᆫ 分別功德品이니</sent>
<sent type="anno" lang="chi" page="22b" n="3">時會欽聞壽量祕說。而造道證性淺深不同。</sent>
<sent type="anno" lang="kor" page="22b" n="3">그제 모ᄃᆞᆫ 사ᄅᆞ미 壽量 秘密ᄒᆞᆫ 마ᄅᆞᆯ 恭敬ᄒᆞ야 듣ᄌᆞᆸ고 道애 나ᅀᅡ가 性을 證호미 녀트며 기푸미 ᄀᆞᆮ디 아니커늘</sent>
<sent type="anno" lang="chi" page="22b-23a" n="4">佛為隨根稱揚之。故曰分別功德。</sent>
<sent type="anno" lang="kor" page="22b-23a" n="4">부톄 爲ᄒᆞ샤 ^ 根ᄋᆞᆯ 조차 稱揚ᄒᆞ실ᄊᆡ 分別功德이라 ᄒᆞ니라</sent>
<sent type="anno" lang="chi" page="23a" n="1">稱은 일ᄏᆞᄅᆞᆯ씨오 揚ᄋᆞᆫ 닐어 나톨씨라</sent>
<sent type="poem_num" lang="kor" page="23a" n="2">其三百十二</sent>
<sent type="poem" lang="kor" page="23a" n="3">如來 壽命 니ᄅᆞ시ᇙ 제 현맛 菩薩와 현맛 衆生이 功德 得ᄒᆞ야시뇨</sent>
<sent type="poem" lang="kor" page="23a-23b" n="3">菩薩 法利 니ᄅᆞ시ᇙ 제 현맛 ^ 莊嚴과 현맛 供養이 祥瑞ᄅᆞᆯ 펴아뇨</sent>
<sent type="main" lang="chi" page="23b" n="1">爾時大會，聞佛說壽命劫數長遠如是，無量無邊阿僧祇眾生得大饒益。</sent>
<sent type="main" lang="kor" page="23b" n="1">그ᄢᅴ 大會 부톄 壽命 劫數 長遠이 이 ᄀᆞᆮᄒᆞᆫ ᄃᆞᆯ 니ᄅᆞ시거늘 듣ᄌᆞᆸ고 無量無邊 阿僧衹 衆生이 큰 饒益을 得ᄒᆞ니라</sent>
<sent type="main" lang="chi" page="23b-24a" n="2">於時世尊告彌勒菩薩摩訶薩：</sent>
<sent type="main" lang="kor" page="23b-24a" n="2">그ᄢᅴ 世尊이 彌勒菩^薩摩訶薩ᄃᆞ려 니ᄅᆞ샤ᄃᆡ</sent>
<sent type="main" lang="chi" page="24a" n="1">「阿逸多！我說是如來壽命長遠時，六百八十萬億那由他恒河沙眾生，得無生法忍；</sent>
<sent type="main" lang="kor" page="24a" n="1">阿逸多야 내 이 如來ㅅ 壽命長遠 니ᄅᆞᇙ 저긔 六百八十萬億 那由他 恒河沙 衆生이 無生法忍을 得ᄒᆞ며</sent>
<sent type="anno" lang="chi" page="24a-24b" n="2">因聞壽量了無生滅。以無生法忍可成行。而無了無忍名為法忍。</sent>
<sent type="anno" lang="kor" page="24a-24b" n="2">壽量 듣ᄌᆞᄫᅩᄆᆞᆯ 因ᄒᆞ야 生滅 업슨 ᄃᆞᆯ ᄉᆞᄆᆞᆺ 아니 無生法으로 忍可ᄒᆞ야 行ᄋᆞᆯ 일우오ᄃᆡ ^ ᄉᆞᄆᆞᆺ 아롬 업스며 忍 업수미 일후미 法忍이니</sent>
<sent type="anno" lang="chi" page="24b" n="1">忍者行之成名。</sent>
<sent type="anno" lang="kor" page="24b" n="1">忍은 行ᄋᆡ 인 일후미라</sent>
<sent type="main" lang="chi" page="24b" n="2">復有千倍菩薩摩訶薩，得聞持陀羅尼門；</sent>
<sent type="main" lang="kor" page="24b" n="2">ᄯᅩ 千 倍 菩薩摩訶薩이 陀羅尼門 드러 디뇨ᄆᆞᆯ 得ᄒᆞ며</sent>
<sent type="anno" lang="chi" page="24b" n="3">一聞千悟得大總持。諸餘總持自此而出。故謂之門。</sent>
<sent type="anno" lang="kor" page="24b" n="3">一聞千悟ᄒᆞ야 큰 揔持ᄅᆞᆯ 得ᄒᆞ니 녀나ᄆᆞᆫ 揔持 일로브터 날ᄊᆡ 門이라 ᄒᆞ시니</sent>
<sent type="anno" lang="chi" page="24b" n="4">如圓覺陀羅尼門流出一切。</sent>
<sent type="anno" lang="kor" page="24b" n="4">圓覺애 陀羅尼門이 一切ᄅᆞᆯ 흘려내ᄂᆞ다 ᄒᆞ샤미 ᄀᆞᆮᄒᆞ니라</sent>
<sent type="main" lang="chi" page="24b-25a" n="5">復有一世界微塵數菩薩摩訶薩，得樂說無礙辯才；</sent>
<sent type="main" lang="kor" page="24b-25a" n="5">ᄯᅩ 一世界 微塵數 菩薩摩訶^薩이 樂說無碍辯才ᄅᆞᆯ 得ᄒᆞ며</sent>
<sent type="anno" lang="chi" page="25a" n="1">造道自得左右逢原。故能樂說無礙。即四無礙辨之總也。</sent>
<sent type="anno" lang="kor" page="25a" n="1">道애 나ᅀᅡ가 自得ᄒᆞ야 左右로 根源을 맛나실ᄊᆡ 能히 樂說無碍ᄒᆞ시니 곧 四無碍辯의 揔이라</sent>
<sent type="main" lang="chi" page="25a" n="2">復有一世界微塵數菩薩摩訶薩，得百千萬億無量旋陀羅尼；</sent>
<sent type="main" lang="kor" page="25a" n="2">ᄯᅩ 一世界 微塵數菩薩摩訶薩이 百千萬億 無量旋陀羅尼ᄅᆞᆯ 得ᄒᆞ며</sent>
<sent type="anno" lang="chi" page="25a" n="3">於一切法反本還源。</sent>
<sent type="anno" lang="kor" page="25a" n="3">一切 法에 反本還源ᄒᆞ샤</sent>
<sent type="anno2" lang="chi" page="25b" n="1">없음</sent>
<sent type="anno2" lang="chi" page="25b" n="1">反還ᄋᆞᆫ 다 도라갈씨라</sent>
<sent type="anno" lang="kor" page="25b" n="2">方便利生逆順自在。名百千萬億無量旋陀羅尼。</sent>
<sent type="anno" lang="chi" page="25b" n="2">方便으로 衆生 利케 ᄒᆞ샤 逆順이 自在ᄒᆞ샤미 일후미 百千萬億 無量 旋陀羅尼라 旋陀羅尼ᄂᆞᆫ 아래 사겨 잇ᄂᆞ니라</sent>
<sent type="main" lang="kor" page="25b" n="3">復有三千大千世界微塵數菩薩摩訶薩，能轉不退法輪；</sent>
<sent type="main" lang="chi" page="25b" n="3">ᄯᅩ 三千大千世界 微塵數 菩薩摩訶薩이 不退法輪을 能히 轉ᄒᆞ며</sent>
<sent type="anno" lang="kor" page="25b-26a" n="4">入正位說正法。逈超二乘無復退轉。</sent>
<sent type="anno" lang="chi" page="25b-26a" n="4">正位예 드르샤 正法을 니ᄅᆞ샤 二乘^에 머리 걷내ᄠᅱ샤 ᄂᆞ외야 退轉이 업스샷다</sent>
<sent type="main" lang="kor" page="26a" n="1">復有二千中國土微塵數菩薩摩訶薩，能轉清淨法輪；</sent>
<sent type="main" lang="chi" page="26a" n="1">ᄯᅩ 二千 中國土 微塵數 菩薩摩訶薩이 淸淨法輪을 能히 轉ᄒᆞ며</sent>
<sent type="anno" lang="kor" page="26a" n="2">即言辭相寂一乘妙法也。</sent>
<sent type="anno" lang="chi" page="26a" n="2">곧 말ᄊᆞᆷ 相이 괴외ᄒᆞᆫ 一乘 妙法이라</sent>
<sent type="anno" lang="kor" page="26a" n="3">從聞持陀羅尼至此。皆地上菩薩之德。</sent>
<sent type="anno" lang="chi" page="26a" n="3">陀羅尼 드러 디니샤ᄆᆞ로 이ᅌᅥ긔 니르리 다 地 우흿 菩薩ㅅ 德이시니라</sent>
<sent type="anno" lang="kor" page="26a" n="4">十地論云。得陀羅尼菩薩在五地。</sent>
<sent type="anno" lang="chi" page="26a" n="4">十地論애 닐오ᄃᆡ 陀羅尼 得ᄒᆞᆫ 菩薩이 五地예 겨시다 ᄒᆞ니라</sent>
<sent type="main" lang="kor" page="26a-26b" n="5">復有小千國土微塵數菩薩摩訶薩，八生當得阿耨多羅三藐三菩提；</sent>
<sent type="main" lang="chi" page="26a-26b" n="5">ᄯᅩ 小千 國^土 微塵數 菩薩摩訶薩이 八生애 반ᄃᆞ기 阿耨多羅三藐三菩提ᄅᆞᆯ 得ᄒᆞ며</sent>
<sent type="main" lang="kor" page="26b-27a" n="1">復有四四天下微塵數菩薩摩訶薩，四生當得阿耨多羅三藐三菩提；</sent>
<sent type="main" lang="chi" page="26b-27a" n="1">ᄯᅩ 四四天下 微塵數 菩薩摩訶薩이 四生애 반ᄃᆞ기 阿耨多羅三藐三菩提ᄅᆞᆯ 得^ᄒᆞ며</sent>
<sent type="main" lang="kor" page="27a" n="1">復有三四天下微塵數菩薩摩訶薩，三生當得阿耨多羅三藐三菩提；</sent>
<sent type="main" lang="chi" page="27a" n="1">ᄯᅩ 三四天下 微塵數 菩薩摩訶薩이 三生애 반ᄃᆞ기 阿耨多羅三藐三菩提ᄅᆞᆯ 得ᄒᆞ며</sent>
<sent type="main" lang="kor" page="27a-27b" n="2">復有二四天下微塵數菩薩摩訶薩，二生當得阿耨多羅三藐三菩提；</sent>
<sent type="main" lang="chi" page="27a-27b" n="2">ᄯᅩ 二四天下 微塵數 菩薩摩訶薩이 二生애 반ᄃᆞ기 阿耨多羅三藐^三菩提ᄅᆞᆯ 得ᄒᆞ며</sent>
<sent type="main" lang="kor" page="27b" n="1">復有一四天下微塵數菩薩摩訶薩，一生當得阿耨多羅三藐三菩提；</sent>
<sent type="main" lang="chi" page="27b" n="1">ᄯᅩ 一四天下 微塵數 菩薩摩訶薩이 一生애 반ᄃᆞ기 阿耨多羅三藐三菩提ᄅᆞᆯ 得ᄒᆞ며</sent>
<sent type="anno" lang="kor" page="27b" n="2">此約隨根得果遠近也。</sent>
<sent type="anno" lang="kor" page="27b" n="2">이ᄂᆞᆫ 根ᄋᆞᆯ 조차 果得호ᄆᆡ 멀며 갓가ᄫᅩᄆᆞᆯ 자바 니ᄅᆞ시니라</sent>
<sent type="anno" lang="chi" page="27b-28a" n="3">八生等者。以超入聖位。如初生佛家之生。非出沒生死之生也。</sent>
<sent type="anno" lang="kor" page="27b-28a" n="3">八生ᄃᆞᆯᄒᆞᆫ 聖位예 걷내ᄠᅱ여 드로ᄆᆞ로 니ᄅᆞ시니 처ᅀᅥᆷ 佛家애 나다 혼 生이디ᄫᅵ 生死애 나며 드ᄂᆞ다 ^ 혼 生이 아니라</sent>
<sent type="anno" lang="chi" page="28a" n="1">初言八生謂超入四地。取妙覺之位有八。</sent>
<sent type="anno" lang="kor" page="28a" n="1">처ᅀᅥᆷ 니ᄅᆞ샨 八生ᄋᆞᆫ 四地예 걷내ᄠᅱ여 드르샤 妙覺位 가지샤미 여들비 이실ᄊᆡ</sent>
<sent type="anno" lang="chi" page="28a" n="2">故曰餘各八生在當得成佛道。</sent>
<sent type="anno" lang="kor" page="28a" n="2">니ᄅᆞ샤ᄃᆡ 나ᄆᆞ니 各各 八生이 이셔 반ᄃᆞ기 佛道ᄅᆞᆯ 일우리라 ᄒᆞ시니라</sent>
<sent type="anno" lang="chi" page="28a" n="3">次言四生謂超入八地。取妙覺之位有四。</sent>
<sent type="anno" lang="kor" page="28a" n="3">버거 四生 니ᄅᆞ샤ᄆᆞᆫ 八地예 걷내ᄠᅱ여 드르샤 妙覺位 가지샤미 네히 잇고</sent>
<sent type="anno" lang="chi" page="28a" n="4">三生二生謂九地十地。</sent>
<sent type="anno" lang="kor" page="28a" n="4">三生 二生ᄋᆞᆫ 九地 十地ᄅᆞᆯ 니ᄅᆞ시고</sent>
<sent type="anno" lang="chi" page="28a" n="5">一生即超入等覺。取妙覺一間耳。</sent>
<sent type="anno" lang="kor" page="28a" n="5">一生ᄋᆞᆫ 곧 等覺애 걷내ᄠᅱ여 드르샤 妙覺 가지샤미 ᄒᆞᆫ 낫 ᄉᆞᅀᅵ니</sent>
<sent type="anno" lang="chi" page="28a" n="6">故曰餘有一生在當成一切智也。</sent>
<sent type="anno" lang="kor" page="28a" n="6">그럴ᄊᆡ 니ᄅᆞ샤ᄃᆡ 나ᄆᆞ니 一生이 이셔 반ᄃᆞ기 一切智ᄅᆞᆯ 일우리라 ᄒᆞ□□라</sent>
<sent type="anno" lang="chi" page="28a-28b" n="7">如來壽量即本覺不壞之實相。悟是實相則無不了達。</sent>
<sent type="anno" lang="kor" page="28a-28b" n="7">如來ㅅ 壽^量ᄋᆞᆫ 곧 本覺ᄋᆡ 허디 아니ᄒᆞᄂᆞᆫ 實相이시니 이 實相ᄋᆞᆯ 알면 ᄉᆞᄆᆞᆺ 몯 아ᇙ ᄃᆡ 업스니</sent>
<sent type="anno" lang="chi" page="28b" n="1">故會眾聞說隨根各證。</sent>
<sent type="anno" lang="kor" page="28b" n="1">그럴ᄊᆡ 모ᄃᆞᆫ 衆이 니ᄅᆞ샤ᄆᆞᆯ 듣ᄌᆞᆸ고 根ᄋᆞᆯ 조차 各各 證ᄒᆞ시니라</sent>
<sent type="main" lang="chi" page="28b" n="2">復有八世界微塵數眾生，皆發阿耨多羅三藐三菩提心。」</sent>
<sent type="main" lang="kor" page="28b" n="2">ᄯᅩ 八世界 微塵數 衆生이 다 阿耨多羅三藐三菩提心을 發ᄒᆞ니라</sent>
<sent type="anno" lang="chi" page="28b" n="3">聞實報理發正因心也。</sent>
<sent type="anno" lang="kor" page="28b" n="3">實報理ᄅᆞᆯ 듣ᄌᆞᆸ고 正因心을 發ᄒᆞ니라</sent>
<sent type="main" lang="chi" page="28b-29a" n="4">佛說是諸菩薩摩訶薩得大法利時，</sent>
<sent type="main" lang="kor" page="28b-29a" n="4">부톄 이 菩薩摩訶薩ᄃᆞᆯ^ᄒᆡ 큰 法利 得호ᄆᆞᆯ 니ᄅᆞ시ᇙ 저긔</sent>
<sent type="main" lang="chi" page="29a" n="1">於虛空中，雨曼陀羅華、摩訶曼陀羅華，以散無量百千萬億眾寶樹下、師子座上諸佛，</sent>
<sent type="main" lang="kor" page="29a" n="1">虛空 中에 曼陀羅華 摩訶曼陀羅華ᄅᆞᆯ 비허 無量 百千萬億 寶樹 아래 師子座 우흿 諸佛ᄭᅴ 비ᄊᆞᄫᆞ며</sent>
<sent type="main" lang="chi" page="29a-29b" n="2">并散七寶塔中師子座上釋迦牟尼佛及久滅度多寶如來，</sent>
<sent type="main" lang="kor" page="29a-29b" n="2">七寶塔 中 師子座 上앳 釋迦牟尼^佛와 久滅度多寶如來ᄭᅴ 조쳐 비ᄊᆞᄫᆞ며</sent>
<sent type="main" lang="chi" page="29b" n="1">亦散一切諸大菩薩及四部眾。</sent>
<sent type="main" lang="kor" page="29b" n="1">ᄯᅩ 一切 諸大菩薩와 四部衆의게 비흐며</sent>
<sent type="main" lang="chi" page="29b" n="2">又雨細末栴檀、沈水香等。於虛空中，天鼓自鳴，妙聲深遠。</sent>
<sent type="main" lang="kor" page="29b" n="2">ᄯᅩ ᄀᆞᄂᆞ리 ᄇᆞᆺ온 旃檀 沈水香ᄃᆞᆯᄒᆞᆯ 비흐며 虛空 中에 하ᄂᆞᆳ 부피 절로 우니 微妙ᄒᆞᆫ 소리 깁고 멀며</sent>
<sent type="main" lang="chi" page="29b-30a" n="3">又雨千種天衣，垂諸瓔珞、真珠瓔珞、摩尼珠瓔珞、如意珠瓔珞，遍於九方。</sent>
<sent type="main" lang="kor" page="29b-30a" n="3">ᄯᅩ 즈믄 가짓 天衣^ᄅᆞᆯ 비흐며 여러 가짓 瓔珞 眞珠瓔珞 摩尼珠瓔珞 如意珠瓔珞ᄋᆞᆯ 드리워 九方애 ᄀᆞᄃᆞᆨᄒᆞ며</sent>
<sent type="main" lang="chi" page="30a" n="1">眾寶香爐燒無價香，自然周至，供養大會。</sent>
<sent type="main" lang="kor" page="30a" n="1">한 보ᄇᆡ 香鑪애 값 업슨 香ᄋᆞᆯ 퓌우니 自然히 두루 가 大會ᄅᆞᆯ 供養ᄒᆞ며</sent>
<sent type="main" lang="chi" page="30a-30b" n="2">一一佛上，有諸菩薩，執持幡蓋，次第而上，至于梵天。</sent>
<sent type="main" lang="kor" page="30a-30b" n="2">一一 佛上애 菩薩ᄃᆞᆯ히 幡^蓋 자ᄇᆞ샤 次第로 올아 梵天에 니르르샤</sent>
<sent type="main" lang="chi" page="30b" n="1">是諸菩薩，以妙音聲，歌無量頌，讚歎諸佛。</sent>
<sent type="main" lang="kor" page="30b" n="1">이 菩薩ᄃᆞᆯ히 妙音聲으로 그지업슨 頌ᄋᆞᆯ 브르샤 諸佛을 讚歎ᄒᆞ시더니.</sent>
<sent type="anno" lang="chi" page="30b" n="2">諸瑞皆從空雨徧於九方。乃助顯壽量法利。如空無邊不可得而思議也。</sent>
<sent type="anno" lang="kor" page="30b" n="2">여러 祥瑞 다 虛空ᄋᆞ로셔 비허 九方애 ᄀᆞᄃᆞᆨ호ᄆᆞᆫ 壽量法利 虛空ᄋᆡ ᄀᆞᆺ 업수미 ᄀᆞᆮᄒᆞ야 思議 몯호ᄆᆞᆯ 도ᄫᅡ 나토니라</sent>
<sent type="anno" lang="chi" page="30b-31a" n="3">故彌勒讚曰世尊說壽量不可思議法。多有所饒益如虗空無邊。</sent>
<sent type="anno" lang="kor" page="30b-31a" n="3">그럴ᄊᆡ 彌勒이 讚ᄒᆞ야 니ᄅᆞ샤ᄃᆡ 世尊이 壽量 不可思議^ 法을 니ᄅᆞ샤 만히 饒益ᄒᆞ샤미 虛空ᄋᆡ ᄀᆞᆺ 업수미 ᄀᆞᆮᄒᆞ시다 ᄒᆞ시니라</sent>
<sent type="anno" lang="chi" page="31a" n="1">言九方者除下方非法會所。</sent>
<sent type="anno" lang="kor" page="31a" n="1">九方 닐오ᄆᆞᆫ 下方ᄋᆞᆯ 더니 法會호ᇙ ᄃᆡ 아니라</sent>
<sent type="anno" lang="chi" page="31a" n="2">菩薩執幡上至梵天。言其滿空供養讚歎也。</sent>
<sent type="anno" lang="kor" page="31a" n="2">菩薩이 幡 자바 梵天에 니르르샤ᄆᆞᆫ 虛空애 ᄀᆞᄃᆞᆨᄒᆞ샤 供養 讚歎ᄒᆞ샤ᄆᆞᆯ 니ᄅᆞ니라</sent>
<sent type="main" lang="chi" page="31a" n="3">爾時彌勒菩薩從座而起，偏袒右肩，合掌向佛，而說偈言：</sent>
<sent type="main" lang="kor" page="31a" n="3">그ᄢᅴ 彌勒菩薩이 座로셔 니르샤 올ᄒᆞᆫ 엇게 메ᄫᅡᄉᆞ시고 合掌ᄒᆞ야 부텨 向ᄒᆞᅀᆞᄫᅡ 偈ᄅᆞᆯ ᄉᆞᆯᄫᆞ샤ᄃᆡ</sent>
<sent type="anno" lang="chi" page="31a" n="4">初頌敘讚法利。</sent>
<sent type="anno" lang="kor" page="31a" n="4">이 偈ᄂᆞᆫ 웃 일ᄃᆞᆯᄒᆞᆯ 頌ᄒᆞ시니라</sent>
<sent type="main" lang="chi" page="31a-31b" n="5">爾時佛告彌勒菩薩摩訶薩：</sent>
<sent type="main" lang="kor" page="31a-31b" n="5">그^ᄢᅴ 부톄 彌勒菩薩訶薩ᄃᆞ려 니ᄅᆞ샤ᄃᆡ</sent>
<sent type="main" lang="chi" page="31b" n="1">「阿逸多！其有眾生，聞佛壽命長遠如是，乃至能生一念信解，所得功德，無有限量。</sent>
<sent type="main" lang="kor" page="31b" n="1">阿逸多야 衆生이 부텻 壽命長遠이 이 ᄀᆞᆮᄒᆞᆫ ᄃᆞᆯ 듣고 能히 一念이나 信解 내요매 니르러도 得혼 功德이 그지업스리라</sent>
<sent type="anno" lang="chi" page="31b-32a" n="2">解壽量說。即得不壞體證真常用。故功無限量。</sent>
<sent type="anno" lang="kor" page="31b-32a" n="2">壽量ㅅ 마ᄅᆞᆯ 알면 곧 허디 아니ᄒᆞᇙ 體ᄅᆞᆯ 得ᄒᆞ야 眞常ᄒᆞᆫ 用ᄋᆞᆯ 證ᄒᆞ릴ᄊᆡ 功이 ^ 그지업스리라</sent>
<sent type="main" lang="chi" page="32a-32b" n="1">若有善男子、善女人，為阿耨多羅三藐三菩提故，於八十萬億那由他劫，行五波羅蜜——檀波羅蜜、尸羅波羅蜜、羼提波羅蜜、毘梨耶波羅蜜、禪波羅蜜——除般若波羅蜜，</sent>
<sent type="main" lang="kor" page="32a-32b" n="1">善男子 善女人이 阿耨多羅三藐三菩提 爲ᄒᆞ야 八十萬億 那由他 劫에 五波羅蜜 檀波羅蜜 尸羅波羅蜜 羼提波羅蜜 毗梨耶波羅蜜 禪^波羅蜜ᄋᆞᆯ 行ᄒᆞ야도</sent>
<sent type="main" lang="chi" page="32b" n="1">以是功德比前功德，百分、千分、百千萬億分、不及其一，乃至算數譬喻所不能知。</sent>
<sent type="main" lang="kor" page="32b" n="1">이 功德으로 알ᄑᆡᆺ 功德에 가ᄌᆞᆯ비건댄 百分 千分 百千萬億分에 ᄒᆞ나토 몯 미츠리니 算數譬喩로 能히 아디 몯호매 니를리라</sent>
<sent type="anno" lang="chi" page="32b" n="2">如來壽量乃智力慧光久修所得。</sent>
<sent type="anno" lang="kor" page="32b" n="2">如來ㅅ 壽量ᄋᆞᆫ 智力慧光ᄋᆡ 오래 닷가 得ᄒᆞ샨 거시니</sent>
<sent type="anno" lang="chi" page="32b-33a" n="3">能一念信則為已具般若智因。故五度深功莫比。</sent>
<sent type="anno" lang="kor" page="32b-33a" n="3">能히 ᄒᆞᆫ 念을 信ᄒᆞ면 ᄒᆞ마 般若智因이 ^ ᄀᆞᄌᆞᆯᄊᆡ 五度 기픈 功이 가ᄌᆞᆯ비디 몯ᄒᆞ리라</sent>
<sent type="main" lang="chi" page="33a" n="1">若善男子、善女人，有如是功德，於阿耨多羅三藐三菩提退者，無有是處。」</sent>
<sent type="main" lang="kor" page="33a" n="1">ᄒᆞ다가 善男子 善女人이 이 ᄀᆞᆮᄒᆞᆫ 功德 잇고 阿耨多羅三藐三菩提예 므르ᇙ 사ᄅᆞ미 업스리라</sent>
<sent type="anno" lang="chi" page="33a" n="2">已具正因故。有進無退。</sent>
<sent type="anno" lang="kor" page="33a" n="2">ᄒᆞ마 正因이 ᄀᆞᄌᆞᆯᄊᆡ 나ᅀᅡ가미 잇고 믈로미 업스리라</sent>
<sent type="main" lang="chi" page="33a-33b" n="3">「又，阿逸多！若有聞佛壽命長遠，解其言趣，</sent>
<sent type="main" lang="kor" page="33a-33b" n="3">ᄯᅩ 阿逸多야 ᄒᆞ다가 부텻 壽命長遠을 듣고 말ᄊᆞᆷ ᄠᅳ들 알 리 ^ 이시면</sent>
<sent type="main" lang="chi" page="33b" n="1">是人所得功德無有限量，能起如來無上之慧。</sent>
<sent type="main" lang="kor" page="33b" n="1">사ᄅᆞᄆᆡ 得혼 功德이 그지업서 能히 如來ㅅ 우 업슨 慧ᄅᆞᆯ 니ᄅᆞ와ᄃᆞ리니</sent>
<sent type="anno" lang="chi" page="33b" n="2">壽量之說趣在斷生滅見顯真常體。</sent>
<sent type="anno" lang="kor" page="33b" n="2">壽量 마ᇙ ᄠᅳ디 生滅見을 긋고 眞常體ᄅᆞᆯ 나토시니</sent>
<sent type="anno" lang="chi" page="33b" n="3">苟能明解。則起無上慧等同如來。故功無限量。</sent>
<sent type="anno" lang="kor" page="33b" n="3">眞實로 能히 ᄇᆞᆯ기 알면 無上慧ᄅᆞᆯ 니ᄅᆞ와다 如來와 ᄀᆞᆮᄒᆞ릴ᄊᆡ 功이 그지업스니라</sent>
<sent type="main" lang="chi" page="33b-34a" n="4">何況廣聞是經、若教人聞，若自持、若教人持，若自書、若教人書，若以華、香、瓔珞、幢幡、繒蓋、香油、酥燈，供養經卷，</sent>
<sent type="main" lang="kor" page="33b-34a" n="4">ᄒᆞᄆᆞᆯ며 이 經을 너비 드러 ᄂᆞᆷ ᄀᆞᄅᆞ쳐 듣게 커나 제 디니거나 ᄂᆞᆷ ᄀᆞᄅᆞ쳐 디니거나 ^ 제 쓰거나 ᄂᆞᆷ ᄀᆞᄅᆞ쳐 쓰거나 華香 瓔珞 幢幡 繒蓋 香油 蘇燈으로 經卷을 供養ᄒᆞ면</sent>
<sent type="main" lang="chi" page="34a" n="1">是人功德無量無邊，能生一切種智。</sent>
<sent type="main" lang="kor" page="34a" n="1">이 사ᄅᆞᄆᆡ 功德이 無量無邊ᄒᆞ야 能히 一切 種智ᄅᆞᆯ 내리라</sent>
<sent type="anno" lang="chi" page="34a-34b" n="2">聞佛壽命則斷生滅見顯真常體。能起上慧而已。</sent>
<sent type="anno" lang="kor" page="34a-34b" n="2">부텻 壽命을 듣ᄌᆞᄫᆞ면 生滅見을 긋고 眞常體ᄅᆞᆯ 나토아 能히 上慧ᄅᆞᆯ 니ᄅᆞ와ᄃᆞᆯ ᄯᆞᄅᆞ미어^니와</sent>
<sent type="anno" lang="chi" page="34b" n="1">廣聞是經則具四知見盡一乘道。故能生種智也。</sent>
<sent type="anno" lang="kor" page="34b" n="1">이 經을 너비 드르면 四知見이 ᄀᆞ자 一乘道ᄅᆞᆯ 다 ᄒᆞᆯᄊᆡ 能히 種智ᄅᆞᆯ 내리라</sent>
<sent type="anno" lang="chi" page="34b" n="2">然世之聞持不計。而果能起上慧生種智者誰耶。</sent>
<sent type="anno" lang="kor" page="34b" n="2">그러나 世間애 드르며 디니리 혜디 몯ᄒᆞ리로ᄃᆡ 果然 能히 上慧 니ᄅᆞ와ᄃᆞ며 種智 낸 사ᄅᆞ미 누고</sent>
<sent type="anno" lang="chi" page="34b" n="3">是亦遇王饍而不飡。得衣珠而醉臥耳。惜哉。</sent>
<sent type="anno" lang="kor" page="34b" n="3">이ᄂᆞᆫ 王饍을 맛나ᄃᆡ 먹디 아니ᄒᆞ며 오샛 구스를 得호ᄃᆡ 醉ᄒᆞ야 누ᄫᅳᆯ ᄯᆞᄅᆞ미니 앗가ᄫᆞᆯ쎠</sent>
<sent type="main" lang="chi" page="34b-35a" n="4">「阿逸多！若善男子、善女人，聞我說壽命長遠，深心信解，</sent>
<sent type="main" lang="kor" page="34b-35a" n="4">阿逸多야 ᄒᆞ다가 善男子 善女人이 내 壽命 長遠 닐오ᄆᆞᆯ 듣고 기픈 ᄆᆞᅀᆞ^ᄆᆞ로 信解ᄒᆞ면</sent>
<sent type="main" lang="chi" page="35a" n="1">則為見佛常在耆闍崛山，共大菩薩、諸聲聞眾圍繞說法。</sent>
<sent type="main" lang="kor" page="35a" n="1">부톄 샤ᇰ녜 耆闍崛山애 이셔 大菩薩와 諸聲聞衆이 圍繞ᄒᆞ얫거든 說法호ᄆᆞᆯ 보논 디며</sent>
<sent type="anno" lang="chi" page="35a" n="2">生滅見盡。則真常之相觸目宛然。</sent>
<sent type="anno" lang="kor" page="35a" n="2">生滅見이 다ᄋᆞ면 眞常相이 눈 간 ᄃᆡ 번득ᄒᆞ리라</sent>
<sent type="main" lang="chi" page="35a-35b" n="3">又見此娑婆世界，其地琉璃，坦然平正，閻浮檀金以界八道，寶樹行列，諸臺樓觀皆悉寶成，其菩薩眾咸處其中。</sent>
<sent type="main" lang="kor" page="35a-35b" n="3">ᄯᅩ 이 娑娑世界 ᄯᅡ히 琉璃오 훤히 平正ᄒᆞ고 閻浮檀金으로 ^ 여듧 길ᄒᆞᆯ ᄂᆞᆫ호고 寶樹ㅣ 느러니 셔고 諸臺樓觀이 다 보ᄇᆡ로 일오 菩薩衆이 다 그 中에 잇거든 보리라</sent>
<sent type="anno" lang="chi" page="35b" n="1">穢淨情忘。則勝妙之境舉步皆是。</sent>
<sent type="anno" lang="kor" page="35b" n="1">더러ᄫᅳ며 조ᄒᆞᆫ 情을 니ᄌᆞ면 勝妙ᄒᆞᆫ 境이 거름마다 다 긔리라</sent>
<sent type="main" lang="chi" page="35b" n="2">若有能如是觀者，當知是為深信解相。</sent>
<sent type="main" lang="kor" page="35b" n="2">ᄒᆞ다가 能히 이ᄀᆞ티 보리 이시면 반ᄃᆞ기 알라 이 기피 信解ᄒᆞᆫ 相이라</sent>
<sent type="anno" lang="chi" page="35b-36a" n="3">身土實相本自一如。生滅穢淨皆出情見。</sent>
<sent type="anno" lang="kor" page="35b-36a" n="3">身과 土왓 實相이 本來 제 一如^커늘 生滅穢淨이 다 情見에셔 나ᄂᆞ니</sent>
<sent type="anno" lang="chi" page="36a" n="1">故見盡情忘。則真常之相勝妙之境觸處現前。</sent>
<sent type="anno" lang="kor" page="36a" n="1">그럴ᄊᆡ 見이 다ᄋᆞ며 情을 니즈면 眞常相과 勝妙境이 다ᄃᆞᄅᆞᆫ ᄯᅡ해 알ᄑᆡ 現ᄒᆞ리니</sent>
<sent type="anno" lang="chi" page="36a" n="2">非深信解壽量祕說。莫預於此。</sent>
<sent type="anno" lang="kor" page="36a" n="2">壽量秘說을 기피 信解ᄒᆞ니 아니면 이ᅌᅦ 븓디 몯ᄒᆞ리라</sent>
<sent type="main" lang="chi" page="36a" n="3">「又復如來滅後，若聞是經而不毀呰，起隨喜心，當知已為深信解相，</sent>
<sent type="main" lang="kor" page="36a" n="3">ᄯᅩ 如來 滅後에 ᄒᆞ다가 이 經 듣고 허디 아니ᄒᆞ야 隨喜心 니ᄅᆞ와ᄃᆞ면 반ᄃᆞ기 알라 ᄒᆞ마 기피 信解ᄒᆞᆫ 相이니</sent>
<sent type="main" lang="chi" page="36a-36b" n="4">何況讀誦、受持之者，</sent>
<sent type="main" lang="kor" page="36a-36b" n="4">ᄒᆞᄆᆞᆯ며 讀誦 受^持ᄒᆞ리ᄯᆞ녀</sent>
<sent type="main" lang="chi" page="36b" n="1">斯人則為頂戴如來。</sent>
<sent type="main" lang="kor" page="36b" n="1">이 사ᄅᆞᄆᆞᆫ 如來ᄅᆞᆯ 頂戴ᄒᆞ간 디라</sent>
<sent type="anno" lang="chi" page="36b" n="2">上明一品之利。此明一經之利。</sent>
<sent type="anno" lang="kor" page="36b" n="2">우흔 ᄒᆞᆫ 品의 利ᄅᆞᆯ ᄇᆞᆯ기시고 이ᅌᅦᆫ ᄒᆞᆫ 經의 利ᄅᆞᆯ ᄇᆞᆯ기실ᄊᆡ</sent>
<sent type="anno" lang="chi" page="36b" n="3">故但能隨喜而功已侔上。故曰已為深信解相。</sent>
<sent type="anno" lang="kor" page="36b" n="3">오직 能히 隨喜ᄒᆞ야도 功이 ᄒᆞ마 우콰 ᄀᆞᆮᄒᆞ니 그럴ᄊᆡ 니ᄅᆞ샤ᄃᆡ ᄒᆞ마 기피 信解相이라 ᄒᆞ시니라</sent>
<sent type="anno" lang="chi" page="36b" n="4">若正心讀持功又過上。故曰則為頂戴如來。</sent>
<sent type="anno" lang="kor" page="36b" n="4">ᄒᆞ다가 正心ᄋᆞ로 닐거 디니면 功이 ᄯᅩ 우희셔 더을ᄊᆡ 니ᄅᆞ샤ᄃᆡ 如來ᄅᆞᆯ 頂戴ᄒᆞ간 디라 ᄒᆞ시니라</sent>
<sent type="anno" lang="chi" page="36b" n="5">云頂戴者。謂得此中全身。而無以上之也。</sent>
<sent type="anno" lang="kor" page="36b" n="5">頂戴라 니ᄅᆞ샤ᄆᆞᆫ 이 中엣 全身ᄋᆞᆯ 得ᄒᆞ야 더우ᇙ 줄 업슬씨라</sent>
<sent type="main" lang="chi" page="36b-37a" n="6">「阿逸多！是善男子、善女人，不須為我復起塔寺，及作僧坊、以四事供養眾僧。</sent>
<sent type="main" lang="kor" page="36b-37a" n="6">阿逸多야 이 ^ 善男子 善女人이 구틔여 날 爲ᄒᆞ야 ᄯᅩ 塔寺 셰며 僧坊 지ᅀᅥ 四事로 衆僧 供養 아니ᄒᆞ야도 ᄒᆞ리니</sent>
<sent type="main" lang="chi" page="37a-37b" n="1">所以者何？是善男子、善女人，受持讀誦是經典者，為已起塔、造立僧坊、供養眾僧。</sent>
<sent type="main" lang="kor" page="37a-37b" n="1">엇뎨어뇨 ᄒᆞ란ᄃᆡ 이 善男子 善女人이 이 經典 受持 讀誦ᄒᆞᄂᆞ닌 ᄒᆞ마 塔 셰며 僧坊 짓고 衆^僧 供養혼 디며</sent>
<sent type="main" lang="chi" page="37b" n="1">則為以佛舍利起七寶塔，高廣漸小至于梵天，</sent>
<sent type="main" lang="kor" page="37b" n="1">부텻 舍利로 七寶塔 셰요ᄃᆡ 노ᄑᆡ와 너븨왜 漸漸 져거 梵天에 니르거든</sent>
<sent type="main" lang="chi" page="37b-38a" n="2">懸諸幡蓋及眾寶鈴，華、香、瓔珞，末香、塗香、燒香，眾鼓、伎樂，簫、笛、箜篌，種種舞戲，</sent>
<sent type="main" lang="kor" page="37b-38a" n="2">여러 가짓 幡蓋와 한 보ᄇᆡ옛 바ᇰ올 ᄃᆞᆯ오 華香 瓔珞 抹香 塗香 燒香과 衆鼓伎樂과 簫笛 箜篌 種種 ^ 舞戱와</sent>
<sent type="anno" lang="chi" page="38a" n="1">없음</sent>
<sent type="anno" lang="kor" page="38a" n="1">舞는 추미라</sent>
<sent type="main" lang="chi" page="38a" n="2">以妙音聲歌唄讚頌，則為於無量千萬億劫作是供養已。</sent>
<sent type="main" lang="kor" page="38a" n="2">妙音聲으로 歌唄讚頌ᄒᆞ야 無量 千萬億 劫에 이 供養혼 디라</sent>
<sent type="anno" lang="chi" page="38a" n="3">諸供養中法供養勝故也。</sent>
<sent type="anno" lang="kor" page="38a" n="3">供養ㅅ 中에 法供養이 爲頭ᄒᆞᆯᄊᆡ니라</sent>
<sent type="anno" lang="chi" page="38a" n="4">上顯隨喜功。次顯書持功。</sent>
<sent type="anno" lang="kor" page="38a" n="4">우흰 隨喜功을 나토시고 버거 書持功을 나토시니라</sent>
<sent type="main" lang="chi" page="38a-38b" n="5">「阿逸多！若我滅後，聞是經典，有能受持，若自書、若教人書，</sent>
<sent type="main" lang="kor" page="38a-38b" n="5">阿逸多야 ᄒᆞ다가 나 滅後에 이 經典 듣고 能히 受持ᄒᆞ야 ^ 제 쓰거나 ᄂᆞᆷ ᄀᆞᄅᆞ쳐 쓰거나 ᄒᆞ면</sent>
<sent type="main" lang="chi" page="38b" n="1">則為起立僧坊，以赤栴檀作諸殿堂三十有二，高八多羅樹，高廣嚴好，百千比丘於其中止，</sent>
<sent type="main" lang="kor" page="38b" n="1">僧坊 지ᅀᅩᄃᆡ 赤旃檀ᄋᆞ로 여러 殿堂 셜흔둘흘 지ᅀᅩᄃᆡ 노ᄑᆡ 여듧 多羅樹ㅣ오 놉고 넙고 싁싀기 됴커든 百千 比丘ㅣ 그ᅌᅥ긔 이시며</sent>
<sent type="main" lang="chi" page="38b" n="2">園林、浴池、經行、禪窟，</sent>
<sent type="main" lang="kor" page="38b" n="2">園林과 浴池와 經行 禪窟와</sent>
<sent type="anno" lang="chi" page="38b-39a" n="3">없음</sent>
<sent type="anno" lang="kor" page="38b-39a" n="3">經行ᄋᆞᆫ 두루 ᄃᆞᆮ닐씨오 禪窟은 ^ 禪定ᄒᆞᄂᆞᆫ 窟이라</sent>
<sent type="main" lang="chi" page="39a" n="1">衣服、飲食、床褥、湯藥，一切樂具充滿其中。</sent>
<sent type="main" lang="kor" page="39a" n="1">衣服 飮食과 床褥 湯藥과 一切 즐거ᄫᅳᆫ 거시 그 中에 ᄀᆞᄃᆞᆨᄒᆞ야</sent>
<sent type="main" lang="chi" page="39a" n="2">如是僧坊、堂閣，若干百千萬億，其數無量，以此現前供養於我及比丘僧。</sent>
<sent type="main" lang="kor" page="39a" n="2">이 ᄀᆞᆮᄒᆞᆫ 僧坊堂閣이 若干 百千萬億이라 그 數ㅣ 無量이어든 일로 現前에 나와 比丘僧의게 供養ᄒᆞ간 디라</sent>
<sent type="anno" lang="chi" page="39a-39b" n="3">殿堂三十有二以安四方僧。稱八正道也。</sent>
<sent type="anno" lang="kor" page="39a-39b" n="3">殿堂 三十^二로 四方 僧을 살요ᄆᆞᆫ 八正道애 마ᄌᆞ니라</sent>
<sent type="anno" lang="chi" page="39b" n="1">西天寶多羅樹其高七仞。諸皆縱舉過量之事。以顯法供養勝。</sent>
<sent type="anno" lang="kor" page="39b" n="1">西天 寶多羅樹ㅣ 노ᄑᆡ 七 仞이니 [仞ᄋᆞᆫ 여듧 자히라] 다 量애 너믄 이ᄅᆞᆯ ᄀᆞ자ᇰ 드르샤 法供養ᄋᆡ 勝호ᄆᆞᆯ 나토시니라</sent>
<sent type="anno" lang="chi" page="39b-40a" n="2">是故我說如來滅後 若有受持讀誦 為他人說若自書若教人書供養經卷</sent>
<sent type="anno" lang="kor" page="39b-40a" n="2">이럴ᄊᆡ 내 닐오ᄃᆡ 如來 滅後에 ᄒᆞ다가 受持 讀誦ᄒᆞ야 ᄂᆞᆷ 爲ᄒᆞ야 니ᄅᆞ거나 제 쓰거나 사ᄅᆞᆷ ᄀᆞ^ᄅᆞ쳐 쓰거나 經卷 供養ᄒᆞ면</sent>
<sent type="anno" lang="chi" page="40a" n="1">不須復起塔寺及造僧坊供養眾僧。</sent>
<sent type="anno" lang="kor" page="40a" n="1">구틔여 다시 塔寺 셰며 僧坊 지ᅀᅥ 衆僧 供養 아니ᄒᆞ야도 ᄒᆞ리라 ᄒᆞ노라</sent>
<sent type="main" lang="chi" page="40a-40b" n="2">況復有人能持是經，兼行布施、持戒、忍辱、精進、一心、智慧，其德最勝，無量無邊。。</sent>
<sent type="main" lang="kor" page="40a-40b" n="2">ᄒᆞᄆᆞᆯ며 ᄯᅩ 사ᄅᆞ미 能히 이 經 디니고 布施戒 忍辱精進 一心智慧 조쳐 行ᄒᆞ면 그 德이 最勝^ᄒᆞ야 無量無邊ᄒᆞ리니</sent>
<sent type="main" lang="chi" page="40b" n="1">譬如虛空，東西南北、四維上下無量無邊；是人功德，亦復如是無量無邊，疾至一切種智。</sent>
<sent type="main" lang="kor" page="40b" n="1">가ᄌᆞᆯ비건댄 虛空이 東西南北 四維上下ㅣ 無量無邊ᄐᆞᆺ ᄒᆞ야 이 사ᄅᆞᄆᆡ 功德도 ᄯᅩ 이 ᄀᆞᆮᄒᆞ야 無量無邊ᄒᆞ야 一切 種智예 ᄲᆞᆯ리 니를리라</sent>
<sent type="main" lang="chi" page="40b-41a" n="2">若人讀誦受持是經，為他人說，若自書、若教人書，</sent>
<sent type="main" lang="kor" page="40b-41a" n="2">ᄒᆞ다가 사ᄅᆞ미 이 經을 讀誦 受^持ᄒᆞ야 ᄂᆞᆷ 爲ᄒᆞ야 니ᄅᆞ거나 제 쓰거나 사ᄅᆞᆷ ᄀᆞᄅᆞ쳐 쓰거나 ᄒᆞ고</sent>
<sent type="main" lang="chi" page="41a" n="1">復能起塔，及造僧坊、供養讚歎聲聞眾僧，</sent>
<sent type="main" lang="kor" page="41a" n="1">ᄯᅩ 能히 塔 셰며 僧坊 지ᅀᅥ 聲聞 衆僧을 供養 讚歎ᄒᆞ며</sent>
<sent type="main" lang="chi" page="41a" n="2">亦以百千萬億讚歎之法讚歎菩薩功德，</sent>
<sent type="main" lang="kor" page="41a" n="2">ᄯᅩ 百千萬億 讚歎ᄒᆞ논 法으로 菩薩 功德을 讚歎ᄒᆞ며</sent>
<sent type="main" lang="chi" page="41a-41b" n="3">又為他人，種種因緣隨義解說此法華經，</sent>
<sent type="main" lang="kor" page="41a-41b" n="3">ᄯᅩ ᄂᆞᆷ 爲ᄒᆞ야 種種 ^ 因緣으로 이 法華經을 隨義解說ᄒᆞ며</sent>
<sent type="main" lang="chi" page="41b" n="1">復能清淨持戒，與柔和者而共同止，忍辱無瞋，志念堅固，常貴坐禪得諸深定，</sent>
<sent type="main" lang="kor" page="41b" n="1">ᄯᅩ 能히 淸淨持戒ᄒᆞ며 柔和ᄒᆞᆫ 사ᄅᆞᆷ과 ᄒᆞᆫ ᄃᆡ 이셔 忍辱ᄒᆞ야 瞋心 업스며 ᄠᅳᆮ 念이 구더 샤ᇰ녜 坐禪을 貴히 너겨 여러 가짓 기픈 定을 得ᄒᆞ며</sent>
<sent type="main" lang="chi" page="41b-42a" n="2">精進勇猛攝諸善法，利根智慧善答問難</sent>
<sent type="main" lang="kor" page="41b-42a" n="2">精進 勇猛ᄒᆞ야 여^러 가짓 善法을 모도자ᄇᆞ며 利根智慧로 이대 對答ᄒᆞ며 問難호미ᄯᆞ녀</sent>
<sent type="anno" lang="chi" page="42a" n="1">前言行五波羅蜜不及一念信解。</sent>
<sent type="anno" lang="kor" page="42a" n="1">알ᄑᆡ 니ᄅᆞ샤ᄃᆡ 五波羅蜜 行호미 一念信解 몯 미츠리라 ᄒᆞ시며</sent>
<sent type="anno" lang="chi" page="42a" n="2">又云不須復起塔寺。非廢於行也。姑離事顯理。使人深造不滯於迹而已。</sent>
<sent type="anno" lang="kor" page="42a" n="2">ᄯᅩ 니ᄅᆞ샤ᄃᆡ 구틔여 ᄯᅩ 塔寺 셰디 말라 ᄒᆞ시니 行ᄋᆞᆯ 廢ᄒᆞ시논 디 아니라 안ᄌᆞᆨ 이ᄅᆞᆯ 여희여 理ᄅᆞᆯ 나토샤 사ᄅᆞ미 기피 나ᅀᅡ가 자최예 걸이디 아니케 ᄒᆞ실 ᄯᆞᄅᆞ미니</sent>
<sent type="anno" lang="chi" page="42a-42b" n="3">若理既深造非行不修。如舟無楫終何以濟。</sent>
<sent type="anno" lang="kor" page="42a-42b" n="3">ᄒᆞ다가 理ᄅᆞᆯ ᄒᆞ마 기피 나ᅀᅡ가고 行ᄋᆞᆯ 외다 ᄒᆞ야 닷디 아니ᄒᆞ면 ᄇᆡ 빗 업ᄃᆞᆺ ᄒᆞ^니 乃終에 어드리 걷나리오<!-- '빗'인지 'ᄇᆡᆺ '인지 혼동 --></sent>
<sent type="anno" lang="chi" page="42b" n="1">故須理行相濟然後其德為最勝也。</sent>
<sent type="anno" lang="kor" page="42b" n="1">그럴ᄊᆡ 모로매 理와 行괘 서르 일운 後에ᅀᅡ 그 德이 ᄆᆞᆺ 勝ᄒᆞ리라</sent>
<sent type="anno" lang="chi" page="42b" n="2">世之空談名理便廢行實。諸度不修一善無取。</sent>
<sent type="anno" lang="kor" page="42b" n="2">世間애 名理ᄅᆞᆯ ᄒᆞᆫ갓 니ᄅᆞ고 곧 行實ᄋᆞᆯ 廢ᄒᆞ야 諸度ᄅᆞᆯ 닷디 아니ᄒᆞ며 一善도 取티 아니ᄒᆞ야</sent>
<sent type="anno2" lang="chi" page="42b" n="3">없음</sent>
<sent type="anno" lang="kor" page="42b" n="3">癡兀ᄋᆞᆫ 迷惑히 뮈디 아니ᄒᆞᆯ씨라</sent>
<sent type="anno" lang="chi" page="42b" n="4">安為癡兀化為闡底者。宜三復於斯。</sent>
<sent type="anno" lang="kor" page="42b" n="4">癡兀 ᄃᆞ외요ᄆᆞᆯ 便安히 너겨化ᄒᆞ야 闡底 ᄃᆞ외ᇙ 사ᄅᆞ미 이ᅌᅥ긔 다시곰 닐거ᅀᅡ ᄒᆞ리라</sent>
<sent type="main" lang="chi" page="42b-43a" n="5">「阿逸多！若我滅後，諸善男子、善女人，受持讀誦是經典者，復有如是諸善功德，</sent>
<sent type="main" lang="kor" page="42b-43a" n="5">阿逸多야 ᄒᆞ다가 나 滅後에 善^男子 善女人ᄃᆞᆯ히 이 經典을 受持 讀誦ᄒᆞᇙ 사ᄅᆞ미 ᄯᅩ 이 ᄀᆞᆮᄒᆞᆫ 여러 가짓 善功德을 두면</sent>
<sent type="main" lang="chi" page="43a" n="1">當知是人已趣道場，近阿耨多羅三藐三菩提，坐道樹下。</sent>
<sent type="main" lang="kor" page="43a" n="1">이 사ᄅᆞᄆᆞᆫ ᄒᆞ마 道場애 가 阿耨多羅三藐三菩提예 갓가ᄫᅵ 道樹 下애 안ᄌᆞ니</sent>
<sent type="main" lang="chi" page="43a-43b" n="2">「阿逸多！是善男子、善女人，若坐、若立、若行處，此中便應起塔，一切天人皆應供養如佛之塔。」</sent>
<sent type="main" lang="kor" page="43a-43b" n="2">阿逸多야 이 ^ 善男子 善女人이 아ᇇ거나 셔거나 ᄃᆞᆮ니ᄂᆞᆫ ᄯᅡ해 이ᅌᅥ긔 塔 셰여 一切 天人이 다 供養호ᄃᆡ 부텻 塔ᄀᆞ티 호ᇙ 디니라</sent>
<sent type="anno" lang="chi" page="43b" n="1">已趣道場言已得真趣登證有期。</sent>
<sent type="anno" lang="kor" page="43b" n="1">ᄒᆞ마 道場애 가다 ᄒᆞ샤ᄆᆞᆫ ᄒᆞ마 眞趣를 得ᄒᆞ야 올아 證ᄒᆞᇙ 時節 이쇼ᄆᆞᆯ 니ᄅᆞ시고</sent>
<sent type="anno" lang="chi" page="43b" n="2">近坐道樹言已幾於道成佛不遠。</sent>
<sent type="anno" lang="kor" page="43b" n="2">갓가ᄫᆞ며 道樹에 아ᇇ다 ᄒᆞ샤ᄆᆞᆫ ᄒᆞ마 道애 거ᅀᅴ여 成佛이 머디 아니호ᄆᆞᆯ 니ᄅᆞ시니</sent>
<sent type="anno" lang="chi" page="43b" n="3">故所在之處當尊重之。</sent>
<sent type="anno" lang="kor" page="43b" n="3">그럴ᄊᆡ 잇논 ᄯᅡᄒᆞᆯ 尊重호ᇙ 디니라</sent>
<sent type="anno" lang="chi" page="43b-44a" n="4">없음</sent>
<sent type="anno" lang="kor" page="43b-44a" n="4">잇ᄀᆞ자ᇰ 分^別功德品 ᄆᆞᆺ고 아래ᄂᆞᆫ 隨喜功德品이라</sent>
<sent type="anno" lang="chi" page="44a" n="1">前品分別聞說壽量功德。</sent>
<sent type="anno" lang="kor" page="44a" n="1">前品에 壽量 니ᄅᆞ거시늘 듣ᄌᆞᄫᅩᆫ 功德을 分別ᄒᆞ시고</sent>
<sent type="anno" lang="chi" page="44a" n="2">自此至法師不輕三品。廣顯聞持正宗功德。</sent>
<sent type="anno" lang="kor" page="44a" n="2">일로 法師 不輕 세 品에 니르리ᄂᆞᆫ 正宗 드러 디닌 功德을 너비 나토샤</sent>
<sent type="anno" lang="chi" page="44a" n="3">隨功淺深有暫持圓持精持之序。次第廣顯自暫持始也。</sent>
<sent type="anno" lang="kor" page="44a" n="3">功ᄋᆡ 녇가ᄫᆞ며 기푸믈 조차 暫持 圓持 精持 次第 잇ᄂᆞ니</sent>
<sent type="anno" lang="chi" page="44a" n="4">言隨喜者。謂未能一心聽讀如說修行。但隨其所聞喜為人說。</sent>
<sent type="anno" lang="kor" page="44a" n="4">隨喜라 닐오ᄆᆞᆫ 能히 一心ᄋᆞ로 드러 닐거 말다ᄫᅵ 修行 몯ᄒᆞ야도 오직 드로ᄆᆞᆯ 조차 ᄂᆞᆷ 爲ᄒᆞ야 닐오ᄆᆞᆯ 깃그며</sent>
<sent type="anno" lang="chi" page="44a-44b" n="5">隨其所教喜須臾聞。亦獲勝福。故為暫持功德。</sent>
<sent type="anno" lang="kor" page="44a-44b" n="5">ᄀᆞᄅᆞ쵸ᄆᆞᆯ 조차 아니한 덛 드로ᄆᆞᆯ 깃거도 ᄯᅩ 勝福ᄋᆞᆯ 어들ᄊᆡ 暫持功德이 ᄃᆞ외^니라</sent>
<sent type="main" lang="chi" page="44b" n="1">爾時，彌勒菩薩摩訶薩白佛言：「世尊！若有善男子、善女人，聞是法華經隨喜者，得幾所福？」</sent>
<sent type="main" lang="kor" page="44b" n="1">그ᄢᅴ 彌勒菩薩摩訶薩이 부텻긔 ᄉᆞᆯᄫᆞ샤ᄃᆡ 世尊하 ᄒᆞ다가 善男子 善女人이 이 法華經 듣고 隨喜ᄒᆞᇙ 사ᄅᆞ미 언맛 福ᄋᆞᆯ 得ᄒᆞ리ᅌᅵᆺ고</sent>
<sent type="main" lang="chi" page="44b" n="2">爾時，佛告彌勒菩薩摩訶薩：</sent>
<sent type="main" lang="kor" page="44b" n="2">그ᄢᅴ 부톄 彌勒菩薩摩訶薩ᄃᆞ려 니ᄅᆞ샤ᄃᆡ</sent>
<sent type="main" lang="chi" page="44b-45a" n="3">「阿逸多！如來滅後，若比丘、比丘尼、優婆塞、優婆夷，及餘智者若長若幼，聞是經隨喜已，從法會出，</sent>
<sent type="main" lang="kor" page="44b-45a" n="3">阿逸多야 ^ 如來 滅後에 比丘 比丘尼 優婆塞 優婆夷와 녀나ᄆᆞᆫ 智慧옛 사ᄅᆞ미 얼우니어나 아ᄒᆡ어나 이 經 듣고 隨喜ᄒᆞ야 法會로셔 나</sent>
<sent type="main" lang="chi" page="45a" n="1">至於餘處，若在僧坊，若空閑地，若城邑、巷陌、聚落、田里，</sent>
<sent type="main" lang="kor" page="45a" n="1">녀나ᄆᆞᆫ 고대 가 僧坊애 잇거나 空閑ᄒᆞᆫ ᄯᅡ히어나 城邑과 巷陌과 聚^落과 田里예</sent>
<sent type="anno" lang="chi" page="45a" n="2">없음</sent>
<sent type="anno" lang="kor" page="45a" n="2">巷ᄋᆞᆫ 邑中엣 길히오 陌ᄋᆞᆫ 져잿 길히라 里ᄂᆞᆫ ᄆᆞᅀᆞᆯ히라</sent>
<sent type="main" lang="chi" page="45a" n="3">如其所聞，為父母、宗親、善友、知識，隨力演說。</sent>
<sent type="main" lang="kor" page="45a" n="3">드룬 다ᄫᅵ 父母 宗親 善友 知識 爲ᄒᆞ야 히믈 조차 불어 닐어든</sent>
<sent type="main" lang="chi" page="45a-45b" n="4">是諸人等，聞已隨喜，復行轉教；餘人聞已，亦隨喜轉教。如是展轉，至第五十。</sent>
<sent type="main" lang="kor" page="45a-45b" n="4">이 사ᄅᆞᆷᄃᆞᆯ히 듣고 隨喜ᄒᆞ야 ᄯᅩ 옮겨 ᄀᆞᄅᆞ쳐든 녀나ᄆᆞᆫ 사ᄅᆞ미 듣고 ᄯᅩ 隨喜ᄒᆞ야 옮겨 ᄀᆞᄅᆞ쳐 이ᄀᆞ티 올ᄆᆞ며 올마 第五^十에 니를면</sent>
<sent type="main" lang="chi" page="45b" n="1">「阿逸多！其第五十善男子、善女人，隨喜功德，我今說之，汝當善聽。</sent>
<sent type="main" lang="kor" page="45b" n="1">阿逸多야 그 第五十 善男子 善女人의 隨喜功德을 내 이제 닐오리니 네 이대 드르라</sent>
<sent type="main" lang="chi" page="45b-46a" n="2">若四百萬億阿僧祇世界，六趣四生眾生——卵生、胎生、濕生、化生，若有形、無形，有想、無想，非有想、非無想，無足、二足、四足、多足，如是等在眾生數者——有人求福，隨其所欲娛樂之具，皆給與之。</sent>
<sent type="main" lang="kor" page="45b-46a" n="2">四百萬億 阿僧衹 世界옛 六趣四生 衆生 卵生 胎生 濕生 化生 얼굴 ^ 이시며 얼굴 업스며 想 이시며 想 업스며 有想 아니며 無想 아니며 無足 二足 四足 多足 이 트렛 衆生 數에 잇ᄂᆞᆫ 거슬 아모 사ᄅᆞ미나 福 求ᄒᆞ야 그 欲을 조차 즐길 거슬 다 주ᄃᆡ</sent>
<sent type="main" lang="chi" page="46a-46b" n="1">一一眾生，與滿閻浮提金、銀、琉璃、車璩馬腦、珊瑚、虎珀，諸妙珍寶，及象、馬車乘，七寶所成宮殿樓閣等。</sent>
<sent type="main" lang="kor" page="46a-46b" n="1">一一 衆生ᄋᆡ게 閻浮提예 ^ ᄀᆞᄃᆞᆨᄒᆞᆫ 金 銀 瑠璃 硨磲 瑪瑙 珊瑚 琥珀 여러 가짓 微妙ᄒᆞᆫ 珍寶와 象馬車乘과 七寶로 일운 宮殿 樓閣 等을 주어</sent>
<sent type="main" lang="chi" page="46b" n="1">是大施主，如是布施滿八十年已，而作是念：</sent>
<sent type="main" lang="kor" page="46b" n="1">이 大施主ㅣ 이ᄀᆞ티 布施ᄒᆞ야 八十 年을 ᄎᆡ오고 너교ᄃᆡ</sent>
<sent type="main" lang="chi" page="46b-47a" n="2">『我已施眾生娛樂之具，隨意所欲，</sent>
<sent type="main" lang="kor" page="46b-47a" n="2">내 ᄒᆞ마 衆^生ᄋᆡ게 즐기ᇙ 거슬 施호ᄃᆡ ᄠᅳ데 欲호ᄆᆞᆯ 조차 호니</sent>
<sent type="main" lang="chi" page="47a" n="1">然此眾生，皆已衰老年過八十，髮白面皺，將死不久，我當以佛法而訓導之。』</sent>
<sent type="main" lang="kor" page="47a" n="1">그러나 이 衆生이 다 ᄒᆞ마 衰老ᄒᆞ야 나히 八十이 디나 머리 셰오 ᄂᆞ치 디드러 아니 오라 ᄒᆞ마 주그리니 내 佛法으로 ᄀᆞᄅᆞ쳐 引導호리라</sent>
<sent type="main" lang="chi" page="47a-47b" n="2">即集此眾生，宣布法化，示教利喜，</sent>
<sent type="main" lang="kor" page="47a-47b" n="2">ᄒᆞ고 즉재 이 衆生ᄋᆞᆯ 모도아 法化ᄅᆞᆯ 펴 利^喜ᄅᆞᆯ 뵈야 ᄀᆞᄅᆞ쳐든</sent>
<sent type="main" lang="chi" page="47b" n="1">一時皆得須陀洹道、斯陀含道、阿那含道、阿羅漢道，盡諸有漏，於深禪定皆得自在，具八解脫。</sent>
<sent type="main" lang="kor" page="47b" n="1">一時예 다 須陀洹道 斯陀含道 阿那含道 阿羅漢道ᄅᆞᆯ 得ᄒᆞ야 여러 가짓 有漏를 다아 기픈 禪定에 다 自在ᄅᆞᆯ 得ᄒᆞ야 八解脫이 ᄀᆞᄌᆞ면</sent>
<sent type="anno" lang="chi" page="47b-48a" n="2">既以財施。復以法施令得聖果。則其福倍多。</sent>
<sent type="anno" lang="kor" page="47b-48a" n="2">ᄒᆞ마 財施ᄒᆞ고 ᄯᅩ 法施ᄒᆞ야 聖果ᄅᆞᆯ 得게 ᄒᆞ면 그 福^이 倍히 하도다</sent>
<sent type="main" lang="chi" page="48a" n="1">於汝意云何，是大施主所得功德寧為多不？」</sent>
<sent type="main" lang="kor" page="48a" n="1">네 ᄠᅳ데 엇더뇨 이 大施主의 得혼 功德이 하녀 몯 하녀</sent>
<sent type="main" lang="chi" page="48a" n="2">彌勒白佛言：</sent>
<sent type="main" lang="kor" page="48a" n="2">彌勒이 부텻긔 ᄉᆞᆯᄫᆞ샤ᄃᆡ</sent>
<sent type="main" lang="chi" page="48a" n="3">「世尊！是人功德甚多，無量無邊。</sent>
<sent type="main" lang="kor" page="48a" n="3">世尊하 이 사ᄅᆞᄆᆡ 功德이 甚히 하 無量無邊ᄒᆞ니</sent>
<sent type="main" lang="chi" page="48a-49a" n="4">若是施主，但施眾生一切樂具，功德無量；何況令得阿羅漢果。」</sent>
<sent type="main" lang="kor" page="48a-49a" n="4">이 施主ㅣ 오직 衆生의게 一切 즐거ᄫᅳᆫ 것만 주어도 功德이 그지업^스리어늘 ᄒᆞᄆᆞᆯ며 阿羅漢果ᄅᆞᆯ 得게 호미ᄯᆞ니ᅌᅵᆺ가</sent>
<sent type="main" lang="chi" page="49a" n="1">佛告彌勒：</sent>
<sent type="main" lang="kor" page="49a" n="1">부톄 彌勒ᄃᆞ려 니ᄅᆞ샤ᄃᆡ</sent>
<sent type="main" lang="chi" page="49a" n="2">「我今分明語汝，</sent>
<sent type="main" lang="kor" page="49a" n="2">내 이제 分明히 너ᄃᆞ려 닐오리라</sent>
<sent type="main" lang="chi" page="49a" n="3">是人以一切樂具，施於四百萬億阿僧祇世界六趣眾生，</sent>
<sent type="main" lang="kor" page="49a" n="3">이 사ᄅᆞ미 一切 즐거ᄫᅳᆫ 거스로 四百萬億 阿僧衹 世界옛 六趣衆生의게 施ᄒᆞ고</sent>
<sent type="main" lang="chi" page="49a-49b" n="4">又令得阿羅漢果，所得功德，不如是第五十人，聞法華經一偈隨喜功德，百分、千分、百千萬億分、不及其一，</sent>
<sent type="main" lang="kor" page="49a-49b" n="4">ᄯᅩ 阿羅漢^果ᄅᆞᆯ 得게 ᄒᆞ야 得혼 功德이 이 第五十 人의 法華經 ᄒᆞᆫ 偈 듣고 隨喜혼 功德에 ᄀᆞᆮ디 몯호미 百分 千分 百千萬億分에 ᄒᆞ나토 몯 미츠리며</sent>
<sent type="main" lang="chi" page="49b" n="1">乃至算數譬喻所不能知。</sent>
<sent type="main" lang="kor" page="49b" n="1">算數譬喩의 能히 아디 몯호매 니를리라</sent>
<sent type="anno" lang="chi" page="49b-50a" n="2">財施外物道果小乘。故逈不可及。</sent>
<sent type="anno" lang="kor" page="49b-50a" n="2">財施ᄂᆞᆫ 밧거시^오 道果ᄂᆞᆫ 小乘일ᄊᆡ 머리 몯 미츠리라</sent>
<sent type="main" lang="chi" page="50a" n="1">「阿逸多！如是第五十人展轉聞法華經隨喜功德，尚無量無邊阿僧祇，何況最初於會中聞而隨喜者，</sent>
<sent type="main" lang="kor" page="50a" n="1">阿逸多야 이 第五十 人의 올ᄆᆞ며 올마 法華經 듣고 隨喜혼 功德도 오히려 無量無邊 阿僧衹어니 ᄒᆞᄆᆞᆯ며 ᄆᆞᆺ 처ᅀᅥ메 會中에 듣고 隨喜ᄒᆞ니ᄯᆞ녀</sent>
<sent type="main" lang="chi" page="50a-50b" n="2">其福復勝，無量無邊阿僧祇，不可得比。</sent>
<sent type="main" lang="kor" page="50a-50b" n="2">그 福이 ᄯᅩ 勝호미 無量無^邊 阿僧衹라 가ᄌᆞᆯ비디 몯ᄒᆞ리라</sent>
<sent type="main" lang="chi" page="50b" n="1">「又，阿逸多！若人為是經故，往詣僧坊，若坐、若立須臾聽受，</sent>
<sent type="main" lang="kor" page="50b" n="1">ᄯᅩ 阿逸多야 ᄒᆞ다가 사ᄅᆞ미 이 經 爲ᄒᆞ야 僧坊애 가 아ᇇ거나 셔거나 아니한 덛 드러 受ᄒᆞ면</sent>
<sent type="main" lang="chi" page="50b" n="2">緣是功德，轉身所生，</sent>
<sent type="main" lang="kor" page="50b" n="2">이 功德 젼ᄎᆞ로 轉身의 나매</sent>
<sent type="anno" lang="chi" page="50b" n="3">轉身謂後身也。</sent>
<sent type="anno" lang="kor" page="50b" n="3">轉身ᄋᆞᆫ 後身이라</sent>
<sent type="main" lang="chi" page="50b-51a" n="4">得好上妙象、馬車乘、珍寶輦輿，及乘天宮。</sent>
<sent type="main" lang="kor" page="50b-51a" n="4">됴ᄒᆞᆫ 上妙ᄒᆞᆫ 象馬車乘 珍寶輦輿^를 得ᄒᆞ며 天宮을 ᄐᆞ리라</sent>
<sent type="anno" lang="chi" page="51a" n="1">上妙車輿即人中勝報。及乘天宮即天中勝報。</sent>
<sent type="anno" lang="kor" page="51a" n="1">上妙車輿는 人中勝報ㅣ오 天宮 토ᄆᆞᆫ 天中勝報ㅣ라</sent>
<sent type="main" lang="chi" page="51a-51b" n="2">若復有人於講法處坐，更有人來，勸令坐聽，若分座令坐，是人功德，轉身得帝釋坐處，若梵王坐處，若轉輪聖王所坐之處。</sent>
<sent type="main" lang="kor" page="51a-51b" n="2">ᄒᆞ다가 ᄯᅩ 사ᄅᆞ미 法 講ᄒᆞᄂᆞᆫ ᄯᅡ해 안자셔 ᄯᅩ 사ᄅᆞ미 오나ᄃᆞᆫ 勸ᄒᆞ야 안자 듣게 호ᄃᆡ 座ᄅᆞᆯ ᄂᆞᆫ호아 아ᇇ긔 ᄒᆞ면 이 사ᄅᆞᄆᆡ 功德이 轉身에 帝釋 坐處ㅣ어나 梵王 ^ 坐處ㅣ어나 轉輪聖王 坐處를 得ᄒᆞ리라</sent>
<sent type="anno" lang="chi" page="51b" n="1">分座勸人則為法心廣。故報又勝前。</sent>
<sent type="anno" lang="kor" page="51b" n="1">座ᄅᆞᆯ ᄂᆞᆫ호아 ᄂᆞᆷ 勸ᄒᆞ면 法 爲혼 ᄆᆞᅀᆞ미 너블ᄊᆡ 報ㅣ ᄯᅩ 알ᄑᆡ셔 더으리라</sent>
<sent type="main" lang="chi" page="51b" n="2">「阿逸多！若復有人，語餘人言：</sent>
<sent type="main" lang="kor" page="51b" n="2">阿逸多야 ᄒᆞ다가 ᄯᅩ 사ᄅᆞ미 다ᄅᆞᆫ 사ᄅᆞᆷᄃᆞ려 닐오ᄃᆡ</sent>
<sent type="main" lang="chi" page="51b" n="3">『有經，名法華，可共往聽。』</sent>
<sent type="main" lang="kor" page="51b" n="3">經이 이쇼ᄃᆡ 일후미 法華ㅣ니 ᄒᆞᆫ ᄃᆡ 가 듣져</sent>
<sent type="main" lang="chi" page="51b-52a" n="4">即受其教，乃至須臾間聞，是人功德，轉身得與陀羅尼菩薩共生一處，</sent>
<sent type="main" lang="kor" page="51b-52a" n="4">ᄒᆞ야ᄃᆞᆫ 그 말 듣고 아니한 덛 드로매 니르러도 이 사^ᄅᆞᄆᆡ 功德이 轉身에 陀羅尼菩薩와 ᄒᆞᆫ 고대 나리니</sent>
<sent type="anno" lang="chi" page="52a" n="1">語人轉教利倍廣故報倍勝也。</sent>
<sent type="anno" lang="kor" page="52a" n="1">ᄂᆞᆷᄃᆞ려 닐어 옮겨 ᄀᆞᄅᆞ쵸미 利 倍히 너블ᄊᆡ 報ㅣ 倍히 勝ᄒᆞ니라</sent>
<sent type="main" lang="chi" page="52a" n="2">利根智慧，百千萬世終不瘖瘂，</sent>
<sent type="main" lang="kor" page="52a" n="2">根이 ᄂᆞᆯ카ᄫᅡ 智慧ᄒᆞ야 百千萬世예 乃終내 버워리 아니 ᄃᆞ외며</sent>
<sent type="main" lang="chi" page="52a" n="3">口氣不臭，舌常無病，口亦無病，</sent>
<sent type="main" lang="kor" page="52a" n="3">입내 더럽디 아니ᄒᆞ며 혜 샤ᇰ녜 病 업스며 이비 ᄯᅩ 病 업스며</sent>
<sent type="main" lang="chi" page="52a-52b" n="4">齒不垢黑、不黃、不踈，</sent>
<sent type="main" lang="kor" page="52a-52b" n="4">니 ᄠᆡ ^ 무더 검디 아니ᄒᆞ며 누르디 아니ᄒᆞ며 서ᇰ긔디 아니ᄒᆞ며</sent>
<sent type="main" lang="chi" page="52b" n="1">亦不缺落，不差、不曲，脣不下垂</sent>
<sent type="main" lang="kor" page="52b" n="1">ᄯᅩ 이저 ᄠᅥ러디디 아니ᄒᆞ며 어긔디 아니ᄒᆞ며 곱디 아니ᄒᆞ며 입시우리 아래로 드리디 아니ᄒᆞ며</sent>
<sent type="main" lang="chi" page="52b" n="2">亦不褰縮、不麁澁、不瘡胗，</sent>
<sent type="main" lang="kor" page="52b" n="2">ᄯᅩ 우흐로 거두쥐디 아니ᄒᆞ며 디드러 직브드티 아니ᄒᆞ며 허디 아니ᄒᆞ며</sent>
<sent type="main" lang="chi" page="52b-53a" n="3">亦不缺壞，亦不喎斜，不厚、不大，</sent>
<sent type="main" lang="kor" page="52b-53a" n="3">ᄯᅩ 어티 아니ᄒᆞ며 ᄯᅩ 기우디 아니ᄒᆞ며 둗^겁디 아니ᄒᆞ며 크디 아니ᄒᆞ며</sent>
<sent type="main" lang="chi" page="53a" n="1">亦不黧黑，無諸可惡。鼻不匾匚@虒，</sent>
<sent type="main" lang="kor" page="53a" n="1">ᄯᅩ 검디 아니ᄒᆞ야 여러 가짓 골업수미 업스며 고히 平코 엷디 아니ᄒᆞ며</sent>
<sent type="main" lang="chi" page="53a" n="2">亦不曲戾，面色不黑，亦不狹長，</sent>
<sent type="main" lang="kor" page="53a" n="2">ᄯᅩ 고ᄇᆞ며 뷔트디 아니ᄒᆞ며 ᄂᆞᆺ비치 검디 아니ᄒᆞ며 ᄯᅩ 조ᄇᆞ며 기디 아니ᄒᆞ며</sent>
<sent type="main" lang="chi" page="53a" n="3">亦不窊曲，無有一切不可喜相。</sent>
<sent type="main" lang="kor" page="53a" n="3">ᄯᅩ ᄭᅥ디고 곱디 아니ᄒᆞ야 一切 깃브디 아니ᄒᆞᆫ 相이 업고</sent>
anno	chi	53a	4
<sent type="anno" lang="kor" page="53a" n="4">一切 ᄂᆞᆫ 六根ᄋᆞᆯ 通히 니ᄅᆞ니라</sent>
<sent type="main" lang="chi" page="53a" n="5">脣舌牙齒悉皆嚴好，鼻修高直，</sent>
<sent type="main" lang="kor" page="53a" n="5">입시울와 혀와 엄니와 니왜 다 싁싀기 됴하 고히 길오 놉고 고ᄃᆞ며</sent>
<sent type="main" lang="chi" page="53a" n="6">面貌圓滿，眉高而長，額廣平正，</sent>
<sent type="main" lang="kor" page="53a" n="6">ᄂᆞᆺ 야ᇰᄌᆡ 圓滿ᄒᆞ며 눈서비 놉고 길며 니마히 넙고 平正ᄒᆞ야</sent>
<sent type="main" lang="chi" page="53a" n="7">人相具足，世世所生，見佛聞法、信受教誨。</sent>
<sent type="main" lang="kor" page="53a" n="7">사ᄅᆞᄆᆡ 相이 ᄀᆞ자 世世예 난 고대 부텨 보아 法 드러 ᄀᆞᄅᆞ쵸ᄆᆞᆯ 信受ᄒᆞ리라</sent>
<sent type="main" lang="chi" page="53a" n="8">「阿逸多！汝且觀是，</sent>
<sent type="main" lang="kor" page="53a" n="8">阿逸多야 네 이ᄅᆞᆯ 보라</sent>
<sent type="main" lang="chi" page="53a-53b" n="9">勸於一人令往聽法，功德如此，</sent>
<sent type="main" lang="kor" page="53a-53b" n="9">ᄒᆞᆫ 사ᄅᆞᆷ 勸^ᄒᆞ야 가 法 듣게 혼 功德도 이러ᄒᆞ곤</sent>
<sent type="main" lang="chi" page="53b" n="1">何況一心聽說、讀誦，而於大眾為人分別、如說修行？」</sent>
<sent type="main" lang="kor" page="53b" n="1">ᄒᆞᄆᆞᆯ며 一心ᄋᆞ로 니ᄅᆞ거든 드러 讀誦ᄒᆞ야 大衆의게 ᄂᆞᆷ 爲ᄒᆞ야 ᄀᆞᆯᄒᆡ야 니ᄅᆞ며 말다ᄫᅵ 修行호미ᄯᆞ녀</sent>
<sent type="anno" lang="chi" page="53b" n="2">勸人往聽即隨喜之事。一心修行即圓持之事。</sent>
<sent type="anno" lang="kor" page="53b" n="2">ᄂᆞᆷ 勸ᄒᆞ야 가 드로ᄆᆞᆫ 隨喜ᄒᆞ논 이리오 一心ᄋᆞ로 修行호ᄆᆞᆫ 圓持ᄒᆞ논 이리니</sent>
<sent type="anno" lang="chi" page="53b" n="3">隨喜之功既爾。圓持之功可知。</sent>
<sent type="anno" lang="kor" page="53b" n="3">隨喜功도 그러ᄒᆞ곤 圓持功ᄋᆞᆯ 아라ᇙ 디로다</sent>
				<mark type="section_begin">○</mark>
<sent type="anno" lang="chi" page="53b-54a" n="4">없음</sent>
<sent type="anno" lang="kor" page="53b-54a" n="4">잇ᄀᆞ자ᇰ 隨喜功德品 ᄆᆞᆺ고 ^ 아래ᄂᆞᆫ 法師功德品이라</sent>
				<mark type="section_begin">○</mark>
<sent type="anno" lang="chi" page="54a" n="1">前品隨喜暫持。在五種法師方得其一。未能一心聽讀如說修行。則功未圓也。</sent>
<sent type="anno" lang="kor" page="54a" n="1">前品엣 隨喜暫持ᄂᆞᆫ 五種 法師애 ᄒᆞ나ᄲᅮᆫ 得ᄒᆞ고 一心ᄋᆞ로 드러 닐거 말다ᄫᅵ 修行티 몯ᄒᆞ면 功이 圓티 몯고</sent>
<sent type="anno" lang="chi" page="54a" n="2">雖獲根智具足而未及六千之報。則德未圓也。</sent>
<sent type="anno" lang="kor" page="54a" n="2">비록 根智 ᄀᆞ조ᄆᆞᆯ 어더도 六千 報ᄅᆞᆯ 몯 미츠면 德이 圓티 몯ᄒᆞ거니와</sent>
<sent type="anno" lang="chi" page="54a" n="3">此品行人五種功備。六千德圓堪為模範。故命品謂之法師。而為圓持功德。</sent>
<sent type="anno" lang="kor" page="54a" n="3">品行人ᄋᆞᆫ 五種 功이 ᄀᆞᄌᆞ며 六千 德이 圓ᄒᆞ야 模範 ᄃᆞ외얌직ᄒᆞᆯᄊᆡ [模ᄂᆞᆫ 法이니 남ᄀᆞ로 본 ᄆᆡᇰᄀᆞᆯ씨라] 品을 法師ㅣ라 ᄒᆞ야 圓持功德이 ᄃᆞ외니라</sent>
<sent type="anno" lang="chi" page="54a-54b" n="4">前法師品依持經人以彰圓記。</sent>
<sent type="anno" lang="kor" page="54a-54b" n="4">알ᄑᆡᆺ 法師^品은 持經ᄒᆞᇙ 사ᄅᆞᄆᆞᆯ 브터 圓記ᄅᆞᆯ 나토시고</sent>
<sent type="anno" lang="chi" page="54b" n="1">此法師品依持經人以彰圓德。</sent>
<sent type="anno" lang="kor" page="54b" n="1">이 法師品은 持經ᄒᆞᇙ 사ᄅᆞᄆᆞᆯ 브터 圓德을 나토시니</sent>
<sent type="anno" lang="chi" page="54b" n="2">名同義別。故加功德字別焉。</sent>
<sent type="anno" lang="kor" page="54b" n="2">일후미 ᄀᆞᆮ호ᄃᆡ ᄠᅳ디 다ᄅᆞᆯᄊᆡ 功德字ᄅᆞᆯ 더 노ᄒᆞ니라</sent>
<sent type="main" lang="chi" page="54b" n="3">爾時佛告常精進菩薩摩訶薩：</sent>
<sent type="main" lang="kor" page="54b" n="3">그ᄢᅴ 부톄 常精進菩薩摩訶薩ᄃᆞ려 니ᄅᆞ샤ᄃᆡ</sent>
<sent type="main" lang="chi" page="54b-55a" n="4">「若善男子、善女人，受持是法華經，若讀、若誦、若解說、若書寫，</sent>
<sent type="main" lang="kor" page="54b-55a" n="4">ᄒᆞ다가 善男子 善女人이 이 法華經을 受持ᄒᆞ야 닑거나 외오거나 사겨 니ᄅᆞ거나 ^ 쓰거나 ᄒᆞ면</sent>
<sent type="main" lang="chi" page="55a" n="1">是人當得八百眼功德、千二百耳功德、八百鼻功德、千二百舌功德、八百身功德、千二百意功德，</sent>
<sent type="main" lang="kor" page="55a" n="1">이 사ᄅᆞ미 반ᄃᆞ기 八百 眼功德과 千 二百 耳功德과 八百 鼻功德과 千 二百 舌功德과 八百 身功德과 千 二百 意功德을 得ᄒᆞ리니</sent>
<sent type="main" lang="chi" page="55b-56a" n="2">以是功德、莊嚴六根，皆令清淨。</sent>
<sent type="main" lang="kor" page="55b-56a" n="2">이 功德으로 六根ᄋᆞᆯ 莊嚴^ᄒᆞ야 다 淸淨케 ᄒᆞ리라</sent>
<sent type="anno" lang="chi" page="56a" n="1">持法華者。開佛知見則見聞覺知無非真覺。</sent>
<sent type="anno" lang="kor" page="56a" n="1">法華經 디니ᇙ 사ᄅᆞ미 부텻 知見을 얼면 見 聞 覺 知 眞覺 아니니 업스며</sent>
<sent type="anno" lang="chi" page="56a" n="2">證諸實相則色香味觸無非真法。</sent>
<sent type="anno" lang="kor" page="56a" n="2">實相ᄋᆞᆯ 證ᄒᆞ면 色 香 味 觸이 眞法 아니니 업스리니</sent>
<sent type="anno" lang="chi" page="56a" n="3">以真覺對真法則萬象徹照大千一視。故圓持功成即得六根清淨功德。</sent>
<sent type="anno" lang="kor" page="56a" n="3">眞覺으로 眞法을 對ᄒᆞ면 萬象ᄋᆞᆯ ᄉᆞᄆᆞᆺ 비취며 大千을 ᄒᆞᆫ가지로 볼ᄊᆡ 圓持功이 이러 곧 六根 淸淨 功德을 得ᄒᆞ리니</sent>
<sent type="anno" lang="chi" page="56a-56b" n="4">自非精心不雜進道不倦未易能致。故告常精進菩薩也。</sent>
<sent type="anno" lang="kor" page="56a-56b" n="4">精ᄒᆞᆫ ᄆᆞᅀᆞ미 섯디 아니ᄒᆞ야 道애 나ᅀᅡ가ᄃᆡ 게을이 아니ᄒᆞᄂᆞ니 아니면 수ᄫᅵ 닐위디 몯ᄒᆞ리니 그럴ᄊᆡ 常精進菩薩ᄃᆞ려 니ᄅᆞ시^니라</sent>
<sent type="anno" lang="chi" page="56b" n="1">數有千二八百者。眾生世界依器世界而立。以織妄為界故有四方。身相遷流故有三世。</sent>
<sent type="anno" lang="kor" page="56b" n="1">數ㅣ 千 二 八百 이슈믄 衆生世界 器世界ᄅᆞᆯ 브터 셔니 妄ᄋᆞᆯ 어울워 界ᄅᆞᆯ ᄆᆡᇰᄀᆞᆯᄊᆡ 四方이 잇고 身相이 올마 흐를ᄊᆡ 三世 잇ᄂᆞ니</sent>
<sent type="anno" lang="chi" page="56b" n="2">惟世與界二者相涉。三世四方宛轉十二。依十二數流變三疊成千二百。</sent>
<sent type="anno" lang="kor" page="56b" n="2">世와 界와 둘히 서르 버므러 三世 四方이 그우러 十二니 十二數를 브터 세 疊에 流變ᄒᆞ야 千 二百이 ᄃᆞ외니</sent>
<sent type="anno" lang="chi" page="56b" n="3">圓持功成每根各全其用。故有千二功德。</sent>
<sent type="anno" lang="kor" page="56b" n="3">圓持功이 일면 根마다 各各 用이 올ᄊᆡ 千 二 功德이 잇ᄂᆞ니</sent>
<sent type="anno" lang="chi" page="56b-57a" n="4">然復於中尅定優劣。</sent>
<sent type="anno" lang="kor" page="56b-57a" n="4">그러나 ᄯᅩ 그 中에 優劣을 一定호ᇙ딘댄^ [優는 더을씨오 劣은 사오나ᄫᆞᆯ씨라]</sent>
<sent type="anno" lang="chi" page="57a" n="1">以眼見前傍而不及後。</sent>
<sent type="anno" lang="kor" page="57a" n="1">누는 앏과 겯과 보고 뒤흘 몯 보며</sent>
<sent type="anno" lang="chi" page="57a" n="2">鼻息出入闕於中交。</sent>
<sent type="anno" lang="kor" page="57a" n="2">고ᄒᆞᆫ 수미 나며 드로ᄃᆡ 가온ᄃᆡ 섯구메 闕ᄒᆞ며</sent>
<sent type="anno" lang="chi" page="57a" n="3">身合能覺離不知觸。</sent>
<sent type="anno" lang="kor" page="57a" n="3">모ᄆᆞᆫ 어울면 아로ᄃᆡ 버ᅌᅳᆯ면 觸ᄋᆞᆯ 모ᄅᆞᄂᆞ니</sent>
<sent type="anno" lang="chi" page="57a" n="4">皆三分闕一。故唯八百功德。</sent>
<sent type="anno" lang="kor" page="57a" n="4">다 三分에 ᄒᆞᆫ 分이 闕ᄒᆞᆯᄊᆡ 오직 八百 功德이니</sent>
<sent type="anno" lang="chi" page="57a" n="5">此乃權依世論數量。以顯妙用大略而已。</sent>
<sent type="anno" lang="kor" page="57a" n="5">이ᄂᆞᆫ 權으로 世間ㅅ 數量ᄋᆞᆯ 브터 妙用 大略ᄋᆞᆯ 나톨 ᄯᆞᄅᆞ미어니와</sent>
<sent type="anno" lang="chi" page="57a" n="6">使由常眼對色而開佛知見。</sent>
<sent type="anno" lang="kor" page="57a" n="6">샤ᇰ녯 누느로 色ᄋᆞᆯ 對ᄒᆞ야 부텻 知見을 열며</sent>
<sent type="anno" lang="chi" page="57a-57b" n="7">常耳聞聲而得其實相。則眾塵不隔十方廓然。萬象莫逃大千圓照。</sent>
<sent type="anno" lang="kor" page="57a-57b" n="7">샤ᇰ녯 귀로 소ᄅᆡᄅᆞᆯ 드러 實相ᄋᆞᆯ 得ᄒᆞ면 한 드트리 ᄀᆞ리디 몯ᄒᆞ야 十方이 훤ᄒᆞ야 萬象이 逃亡^티 몯ᄒᆞ야</sent>
<sent type="anno" lang="chi" page="57b" n="1">則千二八百之功無足論矣。</sent>
<sent type="anno" lang="kor" page="57b" n="1">大千을 圓히 비취면 千 二 八百 功ᄋᆞᆫ 議論호ᇙ 줄 업스리라</sent>
<sent type="anno" lang="chi" page="57b" n="2">如經云。父母所生眼悉見三千界。</sent>
<sent type="anno" lang="kor" page="57b" n="2">經에 니ᄅᆞ샤ᄃᆡ 父母 나혼 누느로 三千界ᄅᆞᆯ 다 보다 ᄒᆞ시니</sent>
<sent type="anno" lang="chi" page="57b" n="3">何復三分之闕八百之劣耶。</sent>
<sent type="anno" lang="kor" page="57b" n="3">엇뎨 ᄯᅩ 세 分에 闕ᄒᆞ며 八百ᄋᆡ 사오나ᄫᆞ리오</sent>
<sent type="anno" lang="chi" page="57b" n="4">故知此體本絕數量也。</sent>
<sent type="anno" lang="kor" page="57b" n="4">그럴ᄊᆡ 이 體 本來 數量 그츤 ᄃᆞᆯ 아로ᇙ 디로다</sent>
<sent type="main" lang="chi" page="57b-58a" n="5">是善男子、善女人，父母所生清淨肉眼，見於三千大千世界內外所有山林河海，下至阿鼻地獄，上至有頂，</sent>
<sent type="main" lang="kor" page="57b-58a" n="5">이 善男子 善女人이 父母 나혼 淸淨肉眼ᄋᆞ로 三千大千世界 內外예 잇ᄂᆞᆫ 山^林河海와 아래로 阿鼻地獄애 니를오 우흐로 有頂에 니르리 보며 ᄯᅩ 보ᄃᆡ</sent>
<sent type="main" lang="chi" page="58a" n="1">亦見其中一切眾生，及業因緣、果報生處，悉見悉知。」</sent>
<sent type="main" lang="kor" page="58a" n="1">그 中엣 一切 衆生과 業의 因緣과 果報로 나ᄂᆞᆫ ᄯᅡᄒᆞᆯ 다 보며 다 알리라</sent>
<sent type="anno" lang="chi" page="58a" n="2">父母所生即人人本具者。</sent>
<sent type="anno" lang="kor" page="58a" n="2">父母 나혼 거슨 곧 사ᄅᆞᆷ마다 本來 ᄀᆞᄌᆞᆫ 거시라</sent>
<sent type="anno" lang="chi" page="58a" n="3">清淨肉眼即眾塵不隔者。</sent>
<sent type="anno" lang="kor" page="58a" n="3">淸淨肉眼ᄋᆞᆫ 한 드트리 ᄀᆞ리디 몯ᄒᆞᆫ 거시라</sent>
<sent type="anno" lang="chi" page="58a-58b" n="4">眾塵不隔則正智現前。故大千內外一切色像悉見悉知。</sent>
<sent type="anno" lang="kor" page="58a-58b" n="4">□ 드트리 ᄀᆞ리디 몯ᄒᆞ면 正智 알^ᄑᆡ 現ᄒᆞᆯᄊᆡ 大千 內外옛 一切 色象ᄋᆞᆯ 다 보며 다 아ᄂᆞ니</sent>
<sent type="anno" lang="chi" page="58b" n="1">所謂應眼時如千日萬象不能逃影質者此也。</sent>
<sent type="anno" lang="kor" page="58b" n="1">닐온 눈 應ᄒᆞᇙ 저긔 千 日이 ᄀᆞᆮᄒᆞ야 萬象이 能히 影質을 逃亡티 몯다 호미 이라</sent>
<sent type="anno2" lang="chi" page="58b" n="2">없음</sent>
<sent type="anno2" lang="kor" page="58b" n="2">影은 그리메오 質ᄋᆞᆫ 읏드미라</sent>
<sent type="anno" lang="chi" page="58b" n="3">問。理則然矣。事若之何。</sent>
<sent type="anno" lang="kor" page="58b" n="3">무로ᄃᆡ 理ᄂᆞᆫ 그러커니와 이ᄅᆞᆫ 엇더ᄒᆞ뇨</sent>
<sent type="anno" lang="chi" page="58b" n="4">曰六湛圓明本所功德現量如是。但隨所證耳。</sent>
<sent type="anno" lang="kor" page="58b" n="4">닐오ᄃᆡ 六湛이 圓明ᄒᆞ야 本來ㅅ 功德의 現量이 이 ᄀᆞᆮᄒᆞ니 오직 證호ᄆᆞᆯ 조ᄎᆞᆯ ᄯᆞᄅᆞ미라</sent>
<sent type="anno" lang="chi" page="58b-59a" n="5">夫小羅漢見小千。大羅漢見大千。辟支見百佛世界。</sent>
<sent type="anno" lang="kor" page="58b-59a" n="5">져근 羅漢이 小千을 보고 큰 羅漢이 大千을 보고 辟^支 百佛 世界ᄅᆞᆯ 보고</sent>
<sent type="anno" lang="chi" page="59a" n="1">菩薩見百千佛界。如來見微塵國土。非獨果體也。</sent>
<sent type="anno" lang="kor" page="59a" n="1">菩薩이 百千 佛界ᄅᆞᆯ 보고 如來ᄂᆞᆫ 微塵 國土ᄅᆞᆯ 보시ᄂᆞ니 果體ᄯᆞᄅᆞ미 아니라</sent>
<sent type="anno" lang="chi" page="59a" n="2">阿那律陀不離父母生身。而能觀大千猶如掌內。</sent>
<sent type="anno" lang="kor" page="59a" n="2">阿那律陀ㅣ 父母 나혼 모ᄆᆞᆯ 여희디 아니ᄒᆞ야셔 能히 大千을 보ᄃᆡ 소ᇇ바다ᇰᄀᆞ티 ᄒᆞ니</sent>
<sent type="anno" lang="chi" page="59a" n="3">則其中一切烏乎不見。葢塵消覺淨冥極則一。</sent>
<sent type="anno" lang="kor" page="59a" n="3">그 中 一切ᄅᆞᆯ 어딀 몯 보료 塵이 스러디여 覺이 조하 至極ᄒᆞᆫ ᄃᆡ 어울면 ᄒᆞᆫ가지어니</sent>
<sent type="anno" lang="chi" page="59a" n="4">夫何理然而事不然哉。</sent>
<sent type="anno" lang="kor" page="59a" n="4">엇뎨 理 그러ᄒᆞ고 이리 그러티 아니ᄒᆞ료</sent>
<sent type="anno" lang="chi" page="59a" n="5">楞嚴曰。逆彼業流得循圓通。與不圓根曰劫相倍。</sent>
<sent type="anno" lang="kor" page="59a" n="5">楞嚴에 닐오ᄃᆡ 뎌 業流를 거스려 圓通ᄋᆞᆯ 조ᄎᆞ면 圓티 몯ᄒᆞᆫ 根과 日劫ᄀᆞ티 서르 倍타 ᄒᆞ시니</sent>
<sent type="anno" lang="chi" page="59a-59b" n="6">即不可狥於業流以不圓根。而疑經之說也。</sent>
<sent type="anno" lang="kor" page="59a-59b" n="6">業流를 조차 ^ 圓티 몯ᄒᆞᆫ 根ᄋᆞ로 經 마ᄅᆞᆯ 疑心호미 곧 몯ᄒᆞ리라</sent>
<sent type="anno" lang="chi" page="59b" n="1">誠知眼力如是則下之五根不假詳喻。</sent>
<sent type="anno" lang="kor" page="59b" n="1">眞實로 眼力이 이 ᄀᆞᆮᄒᆞᆫ ᄃᆞᆯ 알면 아랫 五根ᄋᆞᆫ 子細히 아니 닐어도 ᄒᆞ리라</sent>
<sent type="main" lang="chi" page="59b" n="2">「復次，常精進！</sent>
<sent type="main" lang="kor" page="59b" n="2">ᄯᅩ 常精進아</sent>
<sent type="main" lang="chi" page="59b" n="3">若善男子、善女人，受持此經，若讀、若誦、若解說、若書寫，得千二百耳功德。</sent>
<sent type="main" lang="kor" page="59b" n="3">ᄒᆞ다가 善男子 善女人이 이 經 受持ᄒᆞ야 닑거나 외오거나 사겨 니ᄅᆞ거나 쓰거나 ᄒᆞ면 千 二百 耳功德을 得ᄒᆞ리니</sent>
<sent type="main" lang="chi" page="59b-60a" n="4">以是清淨耳，聞三千大千世界，下至阿鼻地獄，上至有頂，其中內外種種語言音聲</sent>
<sent type="main" lang="kor" page="59b-60a" n="4">이 淸淨耳^로 三千大千世界예 아래로 阿鼻地獄애 니를오 우흐로 有頂에 니르리 그 中 內外옛 種種 語言 音聲을 드르리니</sent>
<sent type="anno" lang="chi" page="60a" n="1">六湛實相在眼圓照。在耳圓通。</sent>
<sent type="anno" lang="kor" page="60a" n="1">六湛 實相이 眼애 이션 圓照ᄒᆞ고 귀예 이션 圓通ᄒᆞ니라</sent>
<sent type="main" lang="chi" page="60a-60b" n="2">象聲、馬聲、牛聲、車聲，啼哭聲、愁歎聲，螺聲、鼓聲、鍾聲、笑聲、語聲，</sent>
<sent type="main" lang="kor" page="60a-60b" n="2">象聲 馬聲 牛聲 車聲 啼哭聲 愁^歎聲 螺聲 鼓聲 鍾聲 鈴聲 [鍾ᄋᆞᆫ 쇠부피오 鈴은 바ᇰ오리라] 笑聲 語聲 [笑ᄂᆞᆫ 우ᅀᅮ미라]</sent>
<sent type="main" lang="chi" page="60b-61b" n="1">男聲、女聲、童子聲、童女聲，法聲、非法聲，苦聲、樂聲，凡夫聲、聖人聲，喜聲、不喜聲，天聲、龍聲、夜叉聲、乾闥婆聲、阿修羅聲、迦樓羅聲、緊那羅聲、摩睺羅伽聲，火聲、水聲、風聲，地獄聲、畜生聲、餓鬼聲，比丘聲、比丘尼聲，聲聞聲、辟支佛聲，菩薩聲、佛聲</sent>
<sent type="main" lang="kor" page="60b-61b" n="1">男聲 女聲 童子聲 童女聲 法聲 非法聲 苦聲 樂聲 凡夫聲 聖人聲 喜聲 不喜聲 天聲 龍^聲 夜叉聲 乾闥婆聲 阿脩羅聲 迦樓羅聲 緊那羅聲 摩睺羅伽聲 火聲 水聲 風聲 地獄聲 畜生聲 餓鬼聲 比丘聲 比丘尼聲 聲聞聲 辟支^佛聲 菩薩聲 佛聲</sent>
<sent type="main" lang="chi" page="61b" n="1">以要言之，三千大千世界中一切內外所有諸聲，雖未得天耳，以父母所生清淨常耳，皆悉聞知，</sent>
<sent type="main" lang="kor" page="61b" n="1">조ᅀᆞᄅᆞᄫᆡᆫ 고ᄃᆞ로 니ᄅᆞ건댄 三千大千世界 中에 一切 內外예 잇ᄂᆞᆫ 소리ᄃᆞᆯᄒᆞᆯ 비록 天耳를 得디 몯ᄒᆞ야도 父母 나혼 淸淨常耳로 다 드러 알리니</sent>
<sent type="main" lang="chi" page="61b-62a" n="2">如是分別種種音聲而不壞耳根。」</sent>
<sent type="main" lang="kor" page="61b-62a" n="2">이ᄀᆞ티 種種 音聲을 ᄀᆞᆯᄒᆡ야^도 耳根이 허디 아니ᄒᆞ리라</sent>
<sent type="anno" lang="chi" page="62a" n="1">信謂應耳時如幽谷。大小音聲無不足也。</sent>
<sent type="anno" lang="kor" page="62a" n="1">眞實로 닐온 귀 應ᄒᆞᇙ 제 기픈 골 ᄀᆞᆮᄒᆞ야 大小 音聲이 不足디 아니ᄒᆞ니라</sent>
<sent type="anno" lang="chi" page="62a" n="2">不壞耳根者。雖分別種種。而耳根於中本相如故。無壞無雜。此耳之實相也。</sent>
<sent type="anno" lang="kor" page="62a" n="2">耳根이 허디 아니호ᄆᆞᆫ 비록 種種ᄋᆞ로 分別ᄒᆞ야도 耳根이 그ᅌᅦ 本相이 如ᄒᆞᆯᄊᆡ 허디 아니ᄒᆞ며 雜디 아니ᄒᆞ니 이 耳의 實相이라</sent>
<sent type="main" lang="chi" page="62a" n="3">「復次，常精進！</sent>
<sent type="main" lang="kor" page="62a" n="3">ᄯᅩ 常精進아</sent>
<sent type="main" lang="chi" page="62a-62b" n="4">若善男子、善女人，受持是經，若讀、若誦、若解說、若書寫，成就八百鼻功德。</sent>
<sent type="main" lang="kor" page="62a-62b" n="4">ᄒᆞ다가 善男子 善女人이 이 經 受持ᄒᆞ야 닑거나 외오거나 사^겨 니ᄅᆞ거나 쓰거나 ᄒᆞ면 八百 鼻功德을 일우리니</sent>
<sent type="main" lang="chi" page="62b" n="1">以是清淨鼻根，聞於三千大千世界上下內外種種諸香</sent>
<sent type="main" lang="kor" page="62b" n="1">이 淸淨鼻根ᄋᆞ로 三千大千世界 上下 內外옛 種種 諸香ᄋᆞᆯ 드르리니</sent>
<sent type="main" lang="chi" page="62b-63a" n="2">須曼那華香、闍提華香、末利華香、瞻蔔華香、波羅羅華香，赤蓮華香、青蓮華香、白蓮華香，華樹香、菓樹香，栴檀香、沈水香、多摩羅跋香、多伽羅香，</sent>
<sent type="main" lang="kor" page="62b-63a" n="2">須曼那華香 闍提華香 末利華香 薝蔔華香 波^羅羅華香 赤蓮華香 靑蓮華香 白蓮華香 華樹香 果樹香 旃檀香 沈水香 多摩羅跋香 多伽羅香</sent>
<sent type="main" lang="chi" page="63a-63b" n="1">及千萬種和香，若末、若丸、若塗香</sent>
<sent type="main" lang="kor" page="63a-63b" n="1">ᄯᅩ 千萬種앳 和香과 抹香이어나 丸香이어나 塗香^이어나</sent>
<sent type="main" lang="chi" page="63b" n="1">持是經者，於此間住，悉能分別。</sent>
<sent type="main" lang="kor" page="63b" n="1">이 經 디니ᇙ 사ᄅᆞ미 이 ᄉᆞᅀᅵ예 住ᄒᆞ야셔 다 能히 ᄀᆞᆯᄒᆡ리라</sent>
<sent type="anno" lang="chi" page="63b" n="2">薝蔔此云黃花。小而香。</sent>
<sent type="anno" lang="kor" page="63b" n="2">須曼那ᄂᆞᆫ 이대 ᄠᅳ데 맛다 혼 마리오 薝蔔ᄋᆞᆫ 누른 고지라 혼 마리니 젹고 내 됴ᄒᆞ니라</sent>
<sent type="anno" lang="chi" page="63b" n="3">波羅羅云薰華。多摩羅跋云賢無垢香。多伽羅木</sent>
<sent type="anno" lang="kor" page="63b" n="3">波羅羅ᄂᆞᆫ 薰花ㅣ라 혼 마리오 薰은 香草ㅣ라 多摩羅跋ᄋᆞᆫ 賢ᄒᆞ야 ᄠᆡ 업슨 香이라 혼 마리오 多伽羅ᄂᆞᆫ 木香이라</sent>
<sent type="main" lang="chi" page="63b-64a" n="4">又復別知眾生之香</sent>
<sent type="main" lang="kor" page="63b-64a" n="4">ᄯᅩ 衆生ᄋᆡ 香ᄋᆞᆯ ᄀᆞᆯ^ᄒᆡ야 알리니</sent>
<sent type="main" lang="chi" page="64a" n="1">象香、馬香、牛羊等香，男香、女香、童子香、童女香，及草木叢林香</sent>
<sent type="main" lang="kor" page="64a" n="1">象香 馬香 牛羊 等 香 男香 女香 童子香 童女香 ᄯᅩ 草木叢林香</sent>
<sent type="main" lang="chi" page="64a" n="2">若近、若遠、所有諸香，悉皆得聞，分別不錯。</sent>
<sent type="main" lang="kor" page="64a" n="2">갓갑거나 멀어나 잇논 香ᄃᆞᆯᄒᆞᆯ 다 드러 ᄀᆞᆯᄒᆡ요ᄆᆞᆯ 錯디 아니ᄒᆞ리라</sent>
<sent type="main" lang="chi" page="64a-64b" n="3">持是經者，雖住於此，亦聞天上諸天之香</sent>
<sent type="main" lang="kor" page="64a-64b" n="3">이 經 디니ᇙ 사ᄅᆞ미 비록 이ᅌᅦ 住ᄒᆞ야도 ᄯᅩ 天上 諸天^香ᄋᆞᆯ 드르리니</sent>
<sent type="main" lang="chi" page="64b-65a" n="1">波利質多羅、拘鞞陀羅樹香，及曼陀羅華香、摩訶曼陀羅華香、曼殊沙華香、摩訶曼殊沙華香、栴檀、沈水、種種末香，諸雜華香、 如是等天香和合所出之香，無不聞知。</sent>
<sent type="main" lang="kor" page="64b-65a" n="1">波利質多羅와 拘鞞陀羅樹香과 ᄯᅩ 曼陀羅華香 曼殊沙華香 摩訶曼殊沙華香 旃檀 沈水 種種 抹香 여러 가짓 雜華香^ 이 트렛 天香ᄋᆞ로 和合ᄒᆞ야 내욘 香ᄋᆞᆯ 드러 아디 몯ᄒᆞ니 업스며</sent>
<sent type="anno" lang="chi" page="65a" n="1">波利質多羅即帝釋員生樹。拘鞞陀羅云大遊戲地樹。</sent>
<sent type="anno" lang="kor" page="65a" n="1">波利質多羅ᄂᆞᆫ 곧 帝釋員生樹ㅣ오 拘鞞陀羅ᄂᆞᆫ 大遊戱地樹ㅣ라 혼 마리라</sent>
<sent type="main" lang="chi" page="65a" n="2">又聞諸天身香</sent>
<sent type="main" lang="kor" page="65a" n="2">ᄯᅩ 諸天身香ᄋᆞᆯ 드르리니</sent>
<sent type="main" lang="chi" page="65a-65b" n="3">釋提桓因在勝殿上，五欲娛樂嬉戲時香；若在妙法堂上，</sent>
<sent type="main" lang="kor" page="65a-65b" n="3">釋提桓因이 勝殿 上애 이셔 五欲娛樂 嬉戱 時옛 香^과 妙法堂 上애 이셔</sent>
<sent type="main" lang="chi" page="65b" n="1">為忉利諸天說法時香；若於諸園遊戲時香；及餘天等男女身香，皆悉遙聞。</sent>
<sent type="main" lang="kor" page="65b" n="1">忉利諸天 爲ᄒᆞ야 說法 時옛 香과 여러 東山에 遊戱 時옛 香과 녀나ᄆᆞᆫ 天ᄃᆞᆯᄒᆡ 男女身香ᄋᆞᆯ 다 머리셔 드르며</sent>
<sent type="main" lang="chi" page="65b-66a" n="2">如是展轉乃至梵世，上至有頂諸天身香，亦皆聞之，并聞諸天所燒之香。</sent>
<sent type="main" lang="kor" page="65b-66a" n="2">이ᄀᆞ티 올ᄆᆞ며 올마 梵世예 니르러 有頂에 니르리 諸天 身香^ᄋᆞᆯ 다 드르며 諸天의 퓌운 香ᄋᆞᆯ 조쳐 드르며</sent>
<sent type="main" lang="chi" page="66a" n="1">及聲聞香、辟支佛香、菩薩香、諸佛身香，亦皆遙聞，知其所在。</sent>
<sent type="main" lang="kor" page="66a" n="1">ᄯᅩ 聲聞香 辟支佛香 菩薩香 諸佛身香ᄋᆞᆯ 다 머리셔 드러 잇ᄂᆞᆫ ᄯᅡᄒᆞᆯ 알리니</sent>
<sent type="main" lang="chi" page="66a" n="2">雖聞此香，然於鼻根不壞不錯，</sent>
<sent type="main" lang="kor" page="66a" n="2">비록 이 香ᄋᆞᆯ 드러도 鼻根앤 허디 아니ᄒᆞ며 錯디 아니ᄒᆞ리니</sent>
<sent type="main" lang="chi" page="66a-66b" n="3">若欲分別為他人說，憶念不謬。」</sent>
<sent type="main" lang="kor" page="66a-66b" n="3">ᄒᆞ다가 ᄀᆞᆯᄒᆡ야 ᄂᆞᆷ 爲ᄒᆞ야 닐오^려 호ᇙ뎬 憶念을 외오 아니ᄒᆞ리라</sent>
<sent type="anno" lang="chi" page="66b" n="1">華嚴鬻香長者善能別知天人龍鬼所有諸香。治諸病香斷諸惡香。乃至一切菩薩差別地位香悉皆了達。得調和香法門。</sent>
<sent type="anno" lang="kor" page="66b" n="1">華嚴에 鬻香長者ㅣ 이대 能히 天 人 龍 鬼 뒷논 香ᄃᆞᆯ콰 여러 가짓 病 고티ᄂᆞᆫ 香과 여러 가짓 모딘 일 긋ᄂᆞᆫ 香과 一切 菩薩 差別地位옛 香애 니르리 ᄀᆞᆯᄒᆡ야 다 ᄉᆞᄆᆞᆺ 아라 調和香 法門ᄋᆞᆯ 得다 ᄒᆞ니</sent>
<sent type="anno" lang="chi" page="66b" n="2">表於善惡薰習之法一切通達。而調治和融以成萬德法身香也。</sent>
<sent type="anno" lang="kor" page="66b" n="2">善惡熏習法에 一切 通達ᄒᆞ야 다ᄉᆞ려 어울워 萬德法身香 일우믈 表ᄒᆞ니라</sent>
<sent type="anno" lang="chi" page="66b-67a" n="3">今鼻根功德能知天上人間諸香。乃至菩薩諸佛身香。</sent>
<sent type="anno" lang="kor" page="66b-67a" n="3">이제 鼻根功德이 能히 天上 人間 諸香과 菩薩 ^ 諸佛身香애 니르리 아로ᄆᆞᆫ</sent>
<sent type="anno" lang="chi" page="67a" n="1">亦表持法華者能通達異習。和融眾妙而證萬德法身之香歟。</sent>
<sent type="anno" lang="kor" page="67a" n="1">ᄯᅩ 法華經 디니ᄂᆞᆫ 사ᄅᆞ미 다ᄅᆞᆫ 習을 能히 通達ᄒᆞ야 衆妙ᄅᆞᆯ 어울워 萬德法身香 證호ᄆᆞᆯ 表ᄒᆞ시니라</sent>
<sent type="main" lang="chi" page="67a" n="2">「復次，常精進！若善男子、善女人，受持是經，若讀、若誦、若解說、若書寫，得千二百舌功德。</sent>
<sent type="main" lang="kor" page="67a" n="2">ᄯᅩ 常精進아 ᄒᆞ다가 善男子 善女人이 이 經 受持ᄒᆞ야 닑거나 외오거나 사겨 니ᄅᆞ거나 쓰거나 ᄒᆞ면 千 二百 舌功德을 得ᄒᆞ리라</sent>
<sent type="main" lang="chi" page="67a-67b" n="3">若好、若醜，</sent>
<sent type="main" lang="kor" page="67a-67b" n="3">好^커나 醜커나</sent>
<sent type="anno" lang="chi" page="67b" n="1">없음</sent>
<sent type="anno" lang="kor" page="67b" n="1">好ᄂᆞᆫ 됴ᄒᆞᆯ씨오 醜는 골업슬씨라</sent>
<sent type="main" lang="chi" page="67b" n="2">若美、不美，及諸苦澁物，在其舌根，皆變成上味，如天甘露，無不美者。</sent>
<sent type="main" lang="kor" page="67b" n="2">美커나 美티 아니커나 여러 가짓 苦澀ᄒᆞᆫ 거시 [苦ᄂᆞᆫ ᄡᅳᆯ씨오 澀은 ᄠᅥᆯᄫᅳᆯ씨라] 舌根애 이셔 다 變ᄒᆞ야 爲頭ᄒᆞᆫ 마시 ᄃᆞ외야 하ᄂᆞᆳ 甘露ㅣ ᄀᆞᆮᄒᆞ야 美티 아니ᄒᆞ니 업스리라</sent>
<sent type="anno" lang="chi" page="67b-68a" n="3">好醜苦澁皆屬妄塵。於此無染得清淨舌。則苦澁美惡皆成法味。</sent>
<sent type="anno" lang="kor" page="67b-68a" n="3">好醜 苦澀이 다 妄塵에 브트니 이ᅌᅥ긔 더러ᄫᅮ미 업서 淸淨舌을 得^ᄒᆞ면 苦澀 美惡이 다 法味 ᄃᆞ외리라</sent>
<sent type="main" lang="chi" page="68a" n="1">若以舌根於大眾中有所演說，出深妙聲，能入其心，皆令歡喜快樂。</sent>
<sent type="main" lang="kor" page="68a" n="1">ᄒᆞ다가 舌根ᄋᆞ로 大衆 中에 불어 닐오미 이시면 深妙ᄒᆞᆫ 소리ᄅᆞᆯ 내야 能히 ᄆᆞᅀᆞ매 드러 다 歡喜 快樂게 ᄒᆞ리라</sent>
<sent type="main" lang="chi" page="68a-68b" n="2">又諸天子、天女，釋梵諸天，聞是深妙音聲，有所演說言論次第，皆悉來聽。</sent>
<sent type="main" lang="kor" page="68a-68b" n="2">ᄯᅩ 諸天子天女와 釋梵諸天이 이 深妙ᄒᆞᆫ 音聲이 불어 니ᄅᆞ논 言論^ 次第ᄅᆞᆯ 드르면 다 와 드르리라</sent>
<sent type="main" lang="chi" page="68b-69a" n="1">及諸龍、龍女，夜叉、夜叉女，乾闥婆、乾闥婆女，阿修羅、阿修羅女，迦樓羅、迦樓羅女，緊那羅、緊那羅女，摩睺羅伽、摩睺羅伽女，為聽法故，皆來親近恭敬供養。</sent>
<sent type="main" lang="kor" page="68b-69a" n="1">ᄯᅩ 諸龍 龍女 夜叉 夜叉女 乾闥婆 乾闥婆女 阿脩羅 阿脩羅女 迦樓羅 迦樓羅女 緊那羅 緊那羅女 摩睺羅伽 摩睺羅伽^女ㅣ 法 드로ᄆᆞᆯ 爲ᄒᆞ야 다 와 親近ᄒᆞ야 恭敬 供養ᄒᆞ리라</sent>
<sent type="main" lang="chi" page="69a-69b" n="1">及比丘、比丘尼，優婆塞、優婆夷，國王、王子、群臣、眷屬，小轉輪王、大轉輪王、七寶千子內外眷屬，乘其宮殿，俱來聽法，以是菩薩善說法故。</sent>
<sent type="main" lang="kor" page="69a-69b" n="1">ᄯᅩ 比丘 比丘尼 優婆塞 優婆夷 國王 王子 群臣 眷屬 小轉輪王 大轉輪王 七寶千子 內外 眷屬이 宮^殿 ᄐᆞ고 다 와 法 드르리라</sent>
<sent type="main" lang="chi" page="69b" n="2">婆羅門、居士、國內人民、盡其形壽，隨侍供養。</sent>
<sent type="main" lang="kor" page="69b" n="2">이 菩薩이 됴히 說法ᄒᆞᆯᄊᆡ 婆羅門 居士 國內 人民이 목숨 ᄆᆞᆺᄃᆞ록 조차 뫼셔 供養ᄒᆞ리며</sent>
<sent type="main" lang="chi" page="69b-70a" n="3">又諸聲聞、辟支佛、菩薩、諸佛，常樂見之。是人所在方面，諸佛皆向其處說法，悉能受持一切佛法，又能出於深妙法音。」</sent>
<sent type="main" lang="kor" page="69b-70a" n="3">ᄯᅩ 諸聲聞 辟支佛 菩薩 諸佛이 샤ᇰ녜 즐겨 보아 이 사ᄅᆞᆷ 잇논 方面에 諸佛이 ^ 다 그 ᄯᅡᄒᆞᆯ 向ᄒᆞ야 說法ᄒᆞ거시든 다 能히 一切 佛法을 受持ᄒᆞ며 ᄯᅩ 能히 深妙法音을 내리라</sent>
<sent type="main" lang="chi" page="70a-70b" n="1">「復次，常精進！若善男子、善女人，受持是經，若讀、若誦，若解說、若書寫，得八百身功德。</sent>
<sent type="main" lang="kor" page="70a-70b" n="1">ᄯᅩ 常精進아 ᄒᆞ다가 善男子 善女人이 이 經 受持ᄒᆞ야 닑거나 외오거나 사겨 니ᄅᆞ거나 쓰거나 ᄒᆞ면 八百^ 身功德을 得ᄒᆞ리니</sent>
<sent type="main" lang="chi" page="70b" n="1">得清淨身、如淨琉璃，眾生憙見。</sent>
<sent type="main" lang="kor" page="70b" n="1">淸淨身이 조ᄒᆞᆫ 琉璃 ᄀᆞᆮᄒᆞ야 衆生이 깃거 보리니</sent>
<sent type="main" lang="chi" page="70b" n="2">其身淨故，三千大千世界眾生，生時、死時，上下、好醜，生善處、惡處，悉於中現。</sent>
<sent type="main" lang="kor" page="70b" n="2">그 모미 조ᄒᆞᆯᄊᆡ 三千大千世界 衆生ᄋᆡ 生時 死時와 上下 好醜와 됴ᄒᆞᆫ 곧 구즌 고대 나미 다 그 中에 現ᄒᆞ며</sent>
<sent type="anno" lang="chi" page="70b-71a" n="3">淨言不為情塵染蔽也。</sent>
<sent type="anno" lang="kor" page="70b-71a" n="3">조타 ᄒᆞ샤ᄆᆞᆫ ᄠᅳᆮ 드트릐 더러ᄫᅧ ᄀᆞ료^미 아니 ᄃᆞ욀ᄊᆡ니라</sent>
<sent type="anno" lang="chi" page="71a" n="1">不以情塵自蔽。則當體無所不現。</sent>
<sent type="anno" lang="kor" page="71a" n="1">ᄠᅳᆮ 드틀로 제 ᄀᆞ리오디 아니ᄒᆞ면 當ᄒᆞᆫ 體예 아니 現ᄒᆞᇙ 거시 업스리라</sent>
<sent type="main" lang="chi" page="71a-71b" n="2">及鐵圍山、大鐵圍山、彌樓山、摩訶彌樓山等諸山，及其中眾生，悉於中現。下至阿鼻地獄，上至有頂，所有及眾生，悉於中現。</sent>
<sent type="main" lang="kor" page="71a-71b" n="2">ᄯᅩ 鐵圍山 大鐵圍山 彌樓山 摩訶彌樓山 等 諸山과 ᄯᅩ 그 中엣 衆生이 다 그 中에 現ᄒᆞ야 아래로 阿鼻地獄애 니를오 우흐로 有頂에 니르리 잇논 것^과 衆生이 다 그 中에 現ᄒᆞ며</sent>
<sent type="main" lang="chi" page="71b" n="1">若聲聞、辟支佛、菩薩、諸佛、說法，皆於身中現其色像。」</sent>
<sent type="main" lang="kor" page="71b" n="1">聲聞이어나 辟支佛이어나 菩薩이어나 諸佛說法이 다 모ᇝ 가온ᄃᆡ 色像이 現ᄒᆞ리라</sent>
<sent type="anno" lang="chi" page="71b" n="2">楞嚴云。浮塵幻化虗妄稱相。</sent>
<sent type="anno" lang="kor" page="71b" n="2">楞嚴에 니ᄅᆞ샤ᄃᆡ 浮塵 幻化ᄅᆞᆯ 虛妄ᄋᆞᆯ 相ᄋᆞᆯ 일ᄏᆞᆮ거니와</sent>
<sent type="anno" lang="chi" page="71b" n="3">妙覺明體常自瑩然。含吐十方循業發現。</sent>
<sent type="anno" lang="kor" page="71b" n="3">妙覺明體ᄂᆞᆫ 샤ᇰ녜 제 ᄆᆞᆯ가 十方ᄋᆞᆯ 머구므며 비ᄫᅡ타 業을 조차 發現ᄒᆞᄂᆞ다 ᄒᆞ시니</sent>
<sent type="anno" lang="chi" page="71b-72a" n="4">故得是體者無所不現。</sent>
<sent type="anno" lang="kor" page="71b-72a" n="4">그럴ᄊᆡ 이 體 得ᄒᆞᆫ 사ᄅᆞ미 아니 ^ 現ᄒᆞᇙ 거시 업스니</sent>
<sent type="anno" lang="chi" page="72a" n="1">雖然理則明矣。孰能證耶。</sent>
<sent type="anno" lang="kor" page="72a" n="1">비록 理ᅀᅡ ᄇᆞᆰ거니와 뉘 能히 證ᄒᆞ뇨</sent>
<sent type="anno" lang="chi" page="72a" n="2">昔者。阿難大眾蒙佛開示。身心蕩然得無罣礙。</sent>
<sent type="anno" lang="kor" page="72a" n="2">녜 阿難 大衆이 부텻 여러 뵈샤ᄆᆞᆯ 닙ᄉᆞᄫᅡ 身心이 훤ᄒᆞ야 마ᄀᆞᆫ ᄃᆡ 업서</sent>
<sent type="anno" lang="chi" page="72a" n="3">各各自知心徧十方含容萬有。反觀父母所生之身。</sent>
<sent type="anno" lang="kor" page="72a" n="3">各各 제 아로ᄃᆡ ᄆᆞᅀᆞ미 十方애 ᄀᆞᄃᆞᆨᄒᆞ야 萬有를 다마 父母 나혼 모ᄆᆞᆯ 두르ᅘᅧ 보ᄃᆡ</sent>
<sent type="anno" lang="chi" page="72a" n="4">如太虗一塵巨海一漚。起滅無從了然不礙。此其證也。</sent>
<sent type="anno" lang="kor" page="72a" n="4">큰 虛功앳 ᄒᆞᆫ 드틀 ᄀᆞᆮᄒᆞ며 큰 바ᄅᆞ랫 ᄒᆞᆫ 더품 ᄀᆞᆮᄒᆞ야 닐며 업수미 브튼 ᄃᆡ 업서 훤히 막디 아니호미 이 그 證이라</sent>
<sent type="main" lang="chi" page="72a-72b" n="5">「復次，常精進！若善男子、善女人，如來滅後、受持是經，若讀、若誦、若解說、若書寫，得千二百意功德。</sent>
<sent type="main" lang="kor" page="72a-72b" n="5">ᄯᅩ 常精進아 ᄒᆞ다가 善男子 善女人이 如來 滅後에 ^ 이 經 受持ᄒᆞ야 닑거나 외오거나 사겨 니ᄅᆞ거나 쓰거나 ᄒᆞ면 千 二百 意功德을 得ᄒᆞ리니</sent>
<sent type="main" lang="chi" page="72b" n="1">以是清淨意根，乃至聞一偈一句，通達無量無邊之義，</sent>
<sent type="main" lang="kor" page="72b" n="1">이 淸淨意根ᄋᆞ로 ᄒᆞᆫ 偈 ᄒᆞᆫ 句 드로매 니르러도 無量無邊ᄒᆞᆫ ᄠᅳ들 通達ᄒᆞ리니</sent>
<sent type="anno" lang="chi" page="72b" n="2">聞一句而達無量義。葢無量之義不出一句。</sent>
<sent type="anno" lang="kor" page="72b" n="2">ᄒᆞᆫ 句 듣고 無量義 通達호ᄆᆞᆫ 無量義 ᄒᆞᆫ 句에 나디 아니ᄒᆞᆯᄊᆡ니라</sent>
<sent type="main" lang="chi" page="72b" n="3">解是義已，能演說一句一偈至於一月、四月乃至一歲，</sent>
<sent type="main" lang="kor" page="72b" n="3">이 ᄠᅳᆮ 알오 能히 ᄒᆞᆫ 句 ᄒᆞᆫ 偈ᄅᆞᆯ 불어 닐오ᄃᆡ 一月 四月에 니르며 一歲예 니르러</sent>
<sent type="main" lang="chi" page="72b" n="4">諸所說法，隨其義趣，皆與實相不相違背。</sent>
<sent type="main" lang="kor" page="72b" n="4">닐온 法ᄃᆞᆯ히 ᄠᅳ들 조차 다 實相과 서르 어긔디 아니ᄒᆞ리니</sent>
<sent type="main" lang="chi" page="72b-73a" n="5">若說俗間經書、治世語言、資生業等，皆順正法。</sent>
<sent type="main" lang="kor" page="72b-73a" n="5">ᄒᆞ다가 俗間 經書 世間 다ᄉᆞ룔 말와 資生ᄒᆞᆯ 業ᄃᆞᆯᄒᆞᆯ 닐어도 다 正法에 順^ᄒᆞ리라</sent>
<sent type="anno" lang="chi" page="73a" n="1">證意實相則諸所說法無非實相。故不相違背。</sent>
<sent type="anno" lang="kor" page="73a" n="1">意實相ᄋᆞᆯ 證ᄒᆞ면 닐온 法ᄃᆞᆯ히 實相 아니니 업슬ᄊᆡ 서르 어긔디 아니ᄒᆞᄂᆞ니</sent>
<sent type="anno" lang="chi" page="73a" n="2">雖說俗事亦順正法。</sent>
<sent type="anno" lang="kor" page="73a" n="2">비록 世俗 이ᄅᆞᆯ 닐어도 ᄯᅩ 正法에 順ᄒᆞ리라</sent>
<sent type="main" lang="chi" page="73a" n="3">三千大千世界六趣眾生，心之所行、心所動作、心所戲論，皆悉知之。</sent>
<sent type="main" lang="kor" page="73a" n="3">三千大千世界 六趣 衆生ᄋᆡ ᄆᆞᅀᆞᄆᆡ 行홈과 ᄆᆞᅀᆞᄆᆡ 뮈윰과 ᄆᆞᅀᆞᄆᆡ 戱論ᄋᆞᆯ 다 알리라</sent>
<sent type="anno" lang="chi" page="73a" n="4">由意清淨故他心通也。</sent>
<sent type="anno" lang="kor" page="73a" n="4">意 淸淨ᄒᆞᆯᄊᆡ 他心 通ᄒᆞ니라</sent>
<sent type="anno" lang="chi" page="73a" n="5">所行即循常心也。</sent>
<sent type="anno" lang="kor" page="73a" n="5">行호ᄆᆞᆫ 샤ᇰ녜ᄅᆞᆯ 조ᄎᆞᆫ ᄆᆞᅀᆞ미오</sent>
<sent type="anno" lang="chi" page="73a" n="6">動作即感變心也。</sent>
<sent type="anno" lang="kor" page="73a" n="6">뮈요ᄆᆞᆫ 感ᄒᆞ야 變ᄒᆞᄂᆞᆫ ᄆᆞᅀᆞ미오</sent>
<sent type="anno" lang="chi" page="73a-74a" n="7">戲論即分別心也。</sent>
<sent type="anno" lang="kor" page="73a-74a" n="7">戱論은 分^別ᄒᆞᄂᆞᆫ ᄆᆞᅀᆞ미라</sent>
<sent type="main" lang="chi" page="74a" n="1">雖未得無漏智慧，而其意根、清淨如此。</sent>
<sent type="main" lang="kor" page="74a" n="1">비록 無漏智慧ᄅᆞᆯ 得디 몯ᄒᆞ나 意根이 淸淨호미 이 ᄀᆞᆮᄒᆞᆯᄊᆡ</sent>
<sent type="main" lang="chi" page="74a" n="2">是人有所思惟、籌量、言說，皆是佛法，</sent>
<sent type="main" lang="kor" page="74a" n="2">이 사ᄅᆞ미 ᄉᆞ라ᇰᄒᆞ야 혜아리며 말 닐오미 다 佛法이라</sent>
<sent type="main" lang="chi" page="74a" n="3">無不真實，亦是先佛經中所說。」</sent>
<sent type="anno" lang="kor" page="74a" n="3">眞實티 아니ᄒᆞᆫ ᄃᆡ 업스며 ᄯᅩ 몬졋 부텻 經 中에 니ᄅᆞ샨 배라</sent>
<sent type="anno" lang="chi" page="74a" n="4">없음</sent>
<sent type="anno" lang="kor" page="74a" n="4">잇ᄀᆞ자ᇰ 法師功德品 ᄆᆞᆺ고 아래ᄂᆞᆫ 常不輕菩薩品이라</sent>
<mark type="section_begin">○</mark>
<sent type="anno" lang="chi" page="74a-74b" n="5">常不輕者。釋迦前身威音王時。精持妙法廣施利導之迹也。</sent>
<sent type="anno" lang="kor" page="74a-74b" n="5">常不輕^은 釋迦ㅣ 前身에 威音王 時예 妙法을 精히 디니샤 너비 施ᄒᆞ샤 利히 引導ᄒᆞ샨 자최라</sent>
<sent type="anno" lang="chi" page="74b" n="1">以佛性義徧記四眾。於善則拜逢恚不怒。一切見敬故號不輕。</sent>
<sent type="anno" lang="kor" page="74b" n="1">佛性義로 四衆을 다 記ᄒᆞ샤 善ᄒᆞᆫ 게ᄂᆞᆫ 절ᄒᆞ시고 怒ᄒᆞᄫᆞᆫ 일 맛나샨 怒티 아니ᄒᆞ샤 一切ᄅᆞᆯ 恭敬ᄒᆞ실ᄊᆡ 號ᄅᆞᆯ 不輕이시다 ᄒᆞ니</sent>
<sent type="anno" lang="chi" page="74b" n="2">不專讀誦以持無相經。確忍罵辱以持無我行。</sent>
<sent type="anno" lang="kor" page="74b" n="2">專히 讀誦티 아니ᄒᆞ샤 無相經을 디니시며 구지저 辱 바툐ᄆᆞᆯ 구디 ᄎᆞᄆᆞ샤 無我行을 디니시니</sent>
<sent type="anno" lang="chi" page="74b" n="3">無相無我所謂精持也。</sent>
<sent type="anno" lang="kor" page="74b" n="3">無相無我 ᄒᆞ샤미 精히 디니샤미라</sent>
<sent type="anno" lang="chi" page="74b-75a" n="4">於萬億歲廣說是經。化萬億眾令住正道。</sent>
<sent type="anno" lang="kor" page="74b-75a" n="4">萬億 歲예 이 經을 너비 니ᄅᆞ샤 萬億 衆을 敎化ᄒᆞ샤 ^ 正道애 住케 ᄒᆞ야</sent>
<sent type="anno" lang="chi" page="75a" n="1">使上慢者信伏隨從。使畢罪者還得道果。所謂廣利也。</sent>
<sent type="anno" lang="kor" page="75a" n="1">上慢ᄒᆞᇙ 사ᄅᆞ미 信ᄒᆞ야 降伏ᄒᆞ야 좃ᄌᆞᄫᆞ며 罪 ᄆᆞᄎᆞᆫ 사ᄅᆞ미 도로 道果ᄅᆞᆯ 得게 ᄒᆞ샤미 너비 利ᄒᆞ샤미라</sent>
<sent type="anno" lang="chi" page="75a" n="2">葢前之持經具五種功雖圓而未精。</sent>
<sent type="anno" lang="kor" page="75a" n="2">알ᄑᆡᆺ 持經은 五種 功이 ᄀᆞ자 비록 圓코도 精티 몯ᄒᆞ며</sent>
<sent type="anno" lang="chi" page="75a" n="3">前之蒙利獲六千德雖勝而未廣。以有人法之緣影存焉。</sent>
<sent type="anno" lang="kor" page="75a" n="3">알ᄑᆡᆺ 利 닙ᄉᆞᄫᅩᄆᆞᆫ 六千 德을 어더 비록 勝코도 넙디 몯ᄒᆞ니 人法의 緣影이 이실ᄊᆡ니라</sent>
<sent type="anno" lang="chi" page="75a" n="4">必靳造於無相無我之妙。其於讀誦不知所專不知所忘。</sent>
<sent type="anno" lang="kor" page="75a" n="4">모로매 無相無我ㅅ 妙애 나ᅀᅡ가 讀誦애 專히 호ᄆᆞᆯ 아디 몯ᄒᆞ며 니조ᄆᆞᆯ 아디 몯ᄒᆞ며</sent>
<sent type="anno" lang="chi" page="75a" n="5">其於四眾不知所敬不知所慢。</sent>
<sent type="anno" lang="kor" page="75a" n="5">四衆의게 恭敬호ᄆᆞᆯ 아디 몯ᄒᆞ며 업시우ᄆᆞᆯ 아디 몯ᄒᆞ야</sent>
<sent type="anno" lang="chi" page="75a-75b" n="6">使妙行徧彰億眾自化。</sent>
<sent type="anno" lang="kor" page="75a-75b" n="6">妙行이 ᄀᆞᄃᆞ기 나다 億 ^ 衆이 절로 化ᄒᆞ야</sent>
<sent type="anno" lang="chi" page="75b" n="1">敬慢之心罪福之迹。凡所謂人法緣影者。皆泳-永+曶然於正徧正等之域。然後為精廣。</sent>
<sent type="anno" lang="kor" page="75b" n="1">敬慢 ᄆᆞᅀᆞᆷ과 罪福 자최 믈읫 人法緣影이라 혼 거시 다 正遍正等ᄒᆞᆫ ᄀᆞᅀᅢ 어우러ᅀᅡ 精코 廣호미 ᄃᆞ외ᄂᆞ니</sent>
<sent type="anno" lang="chi" page="75b" n="2">茲實持經之盡道也。</sent>
<sent type="anno" lang="kor" page="75b" n="2">이 實로 持經의 다ᄃᆞᄅᆞᆫ 道ㅣ라</sent>
<sent type="anno" lang="chi" page="75b" n="3">故勸持之文終於此品。</sent>
<sent type="anno" lang="kor" page="75b" n="3">그럴ᄊᆡ 디늄 勸ᄒᆞ샤미 이 品에 ᄆᆞᄎᆞ니라</sent>
<sent type="poem_num" lang="chi" page="75b" n="4">其三百十三</sent>
<sent type="poem" lang="kor" page="75b-76a" n="5">威音王如來 像法 오라샤미 四天下앳 微塵^數ㅣ러시니</sent>
<sent type="poem" lang="kor" page="76a" n="1">常不輕比丘ㅣ 업시움 업스실ᄊᆡ 四衆에 長常 절이러시니</sent>
<sent type="poem_num" lang="chi" page="76a" n="2">其三百十四</sent>
<sent type="poem" lang="kor" page="76a" n="3">常不輕 말ᄊᆞᄆᆞᆫ 너희 菩薩行 닷가 다ᇰ다ᅌᅵ 부톄 ᄃᆞ외리니</sent>
<sent type="poem" lang="kor" page="76b" n="1">모딘 놈ᄋᆡ 말ᄋᆞᆫ 이 比丘ㅣ 智慧 업서 妄量앳 授記라 ᄒᆞ더니</sent>
<sent type="poem_num" lang="chi" page="76b" n="2">其三百十五</sent>
<sent type="poem" lang="kor" page="76b" n="3">辱ᄋᆞᆯ 드르샤도 怒호ᄆᆞᆯ 모ᄅᆞ샤 다시곰 니ᄅᆞ더시니</sent>
<sent type="poem" lang="kor" page="76b-77a" n="4">매로 티ᅀᆞᄫᅡ도 머리 ᄃᆞ라 가샤 된 모^ᄀᆞ로 니ᄅᆞ더시니</sent>
<sent type="poem_num" lang="chi" page="77a" n="1">其三百十六</sent>
<sent type="poem" lang="kor" page="77a" n="2">常不輕 업시ᄫᅳᅀᆞᄫᅡ 阿鼻地獄애 드라 즈믄 劫을 몯 나니ᅌᅵ다</sent>
<sent type="poem" lang="kor" page="77a-77b" n="3">常不輕 ᄯᅩ 맞나ᅀᆞᄫᅡ 敎化ᄅᆞᆯ 닙ᄉᆞᄫᅡ 大會예 모ᄃᆞ니ᅌᅵ^다</sent>
<sent type="poem_num" lang="chi" page="77b" n="1">其三百十七</sent>
<sent type="poem" lang="kor" page="77b" n="2">常不輕比丘ㅣ 년 分이시리ᅌᅵᆺ가 오ᄂᆞᆳ날애 世尊이시니</sent>
<sent type="poem" lang="kor" page="77b-78a" n="3">威音王如來ㅅ긔 法華經 受ᄒᆞ실ᄊᆡ 오ᄂᆞᆳ날애 부^톄 ᄃᆞ외시니</sent>
<sent type="main" lang="chi" page="78a" n="1">爾時，佛告得大勢菩薩摩訶薩：</sent>
<sent type="main" lang="kor" page="78a" n="1">그ᄢᅴ 부톄 得大勢菩薩摩訶薩ᄃᆞ려 니ᄅᆞ샤ᄃᆡ</sent>
<sent type="main" lang="chi" page="78a" n="2">「汝今當知！若比丘、</sent>
<sent type="main" lang="kor" page="78a" n="2">네 이제 반ᄃᆞ기 알라</sent>
<sent type="main" lang="chi" page="78a-78b" n="3">比丘尼、優婆塞、優婆夷持法花經者，若有惡口、罵詈、誹謗，獲大罪報，如前所說；</sent>
<sent type="main" lang="kor" page="78a-78b" n="3">比丘ㅣ어나 比丘尼어나 優婆塞이어나 優婆夷어나 法華經 디니ᇙ 사ᄅᆞᄆᆞᆯ ᄒᆞ다가 모딘 이브로 구지드며 비^우ᅀᅳ면 큰 罪報 어두미 알ᄑᆡ 니ᄅᆞᄃᆞᆺ ᄒᆞ며</sent>
<sent type="main" lang="chi" page="78b" n="1">其所得功德，如向所說，眼、耳、鼻、舌、身、意清淨。</sent>
<sent type="main" lang="kor" page="78b" n="1">得혼 功德도 몬져 니ᄅᆞᄃᆞᆺ ᄒᆞ야 眼 耳 鼻 舌 身 意 淸淨ᄒᆞ리라</sent>
<sent type="anno" lang="chi" page="78b" n="2">謗毀之罪。如喻品末與法師品說。</sent>
<sent type="anno" lang="kor" page="78b" n="2">비우ᅀᅳ며 허논 罪ᄂᆞᆫ 喩品ㅅ 귿과 法師品 닐오미 ᄀᆞᆮ고</sent>
<sent type="anno" lang="chi" page="78b" n="3">聞持之禮如法師功德品說。</sent>
<sent type="anno" lang="kor" page="78b" n="3">드러 디니ᄂᆞᆫ 福ᄋᆞᆫ 法師功德品에 닐오미 ᄀᆞᆮᄒᆞ니라</sent>
<sent type="anno" lang="chi" page="78b" n="4">將顯精持先舉此者。所以警眾使知持毀之報不謬。</sent>
<sent type="anno" lang="kor" page="78b" n="4">쟈ᇰᄎᆞ 精持ᄅᆞᆯ 나토샤리라 몬져 이ᄅᆞᆯ 드러 니ᄅᆞ샤ᄆᆞᆫ 한 사ᄅᆞᄆᆞᆯ 警戒ᄒᆞ샤 디니며 허ᄂᆞᆫ 果報ㅣ 그르디 아니ᄒᆞᆫ ᄃᆞᆯ 아라</sent>
<sent type="anno" lang="chi" page="78b-79a" n="5">而深信精持廣利也。</sent>
<sent type="anno" lang="kor" page="78b-79a" n="5">精^히 디녀 너비 利호ᄆᆞᆯ 기피 信케 ᄒᆞ시니라</sent>
<sent type="anno" lang="chi" page="79a" n="1">得大勢。即大勢至也。</sent>
<sent type="main" lang="kor" page="79a" n="1">得大勢ᄂᆞᆫ 大勢至시니라</sent>
<sent type="main" lang="chi" page="79a" n="2">「得大勢！乃往古昔，過無量無邊不可思議阿僧祇劫，</sent>
<sent type="main" lang="kor" page="79a" n="2">得大勢야 디나건 녜 無量無邊 不可思議 阿僧衹 劫 디나</sent>
<sent type="main" lang="chi" page="79a-79b" n="3">有佛名威音王如來、應供、正遍知、明行足、善逝、世間解、無上士、調御丈夫、天人師、佛、世尊。</sent>
<sent type="main" lang="kor" page="79a-79b" n="3">부톄 겨샤ᄃᆡ 일후미 威音王如來 應供 正遍知 明行足 善逝 世間解 無上士 調^御丈夫 天人師 佛 世尊이러시니</sent>
<sent type="main" lang="chi" page="79b" n="1">劫名離衰，國名大成。</sent>
<sent type="main" lang="kor" page="79b" n="1">劫 일후믄 離衰오 나랏 일후믄 大成이러니</sent>
<sent type="anno" lang="chi" page="79b" n="2">緜歷往古事千億佛。無相無我精持廣利。</sent>
<sent type="anno" lang="kor" page="79b" n="2">녜ᄅᆞᆯ 머리 디내야 千億 佛을 셤기ᅀᆞᄫᅡ 無相無我ᄒᆞ야 精히 디녀 너비 利호미 法力 大勢 ᄀᆞᄌᆞ니</sent>
<sent type="anno" lang="chi" page="79b" n="3">非具法力大勢難勝其任。故告得大勢菩薩也。</sent>
<sent type="anno" lang="kor" page="79b" n="3">아니면 所任을 몯 이긔릴ᄊᆡ 得大勢菩薩ㅅ긔 니ᄅᆞ시니라</sent>
<sent type="anno" lang="chi" page="79b-80a" n="4">威音王者。以大音聲普徧世界。為諸法王說法無畏也。</sent>
<sent type="anno" lang="kor" page="79b-80a" n="4">威音王은 큰 音聲으로 世界예 ᄀᆞᄃᆞᆨ게 ᄒᆞ야 諸法王이 ᄃᆞ외샤 說法無^畏ᄒᆞ실씨라</sent>
<sent type="anno" lang="chi" page="80a" n="1">故不輕既得其道。即能於眾說法心無所畏。</sent>
<sent type="anno" lang="kor" page="80a" n="1">그럴ᄊᆡ 不輕이 道ᄅᆞᆯ 得ᄒᆞ샤 能히 한 사ᄅᆞᄆᆡ게 說法ᄒᆞ샤ᄃᆡ ᄆᆞᄉᆞ미 저픈 ᄃᆡ 업스시니라</sent>
<sent type="anno" lang="chi" page="80a" n="2">劫名離衰。謂世道交興。</sent>
<sent type="anno" lang="kor" page="80a" n="2">劫 일후미 離衰ᄂᆞᆫ 世道ㅣ 서르 닐씨라</sent>
<sent type="anno" lang="chi" page="80a" n="3">國名大成。言正化無缺。</sent>
<sent type="anno" lang="kor" page="80a" n="3">나랏 일후미 大成은 正ᄒᆞᆫ 敎化ㅣ 이즌 ᄃᆡ 업슬씨라</sent>
<sent type="main" lang="chi" page="80a" n="4">其威音王佛，於彼世中，為天、人、阿修羅說法，</sent>
<sent type="main" lang="kor" page="80a" n="4">그 威音王佛이 뎌 世中에 天 人 阿脩羅 爲ᄒᆞ샤 說法ᄒᆞ샤ᄃᆡ</sent>
<sent type="main" lang="chi" page="80a-80b" n="5">為求聲聞者，說應四諦法，度生老病死，究竟涅槃；</sent>
<sent type="main" lang="kor" page="80a-80b" n="5">聲聞 求ᄒᆞᇙ 사ᄅᆞᆷ 爲ᄒᆞ야 四諦法을 니ᄅᆞ^샤 生老病死ᄅᆞᆯ 度脫ᄒᆞ샤 究竟涅槃케 ᄒᆞ시며</sent>
<sent type="main" lang="chi" page="80b" n="1">為求辟支佛者，說應十二因緣法；</sent>
<sent type="main" lang="kor" page="80b" n="1">辟支佛 求ᄒᆞᇙ 사ᄅᆞᆷ 爲ᄒᆞ야 十二 因緣法 니ᄅᆞ시며</sent>
<sent type="main" lang="chi" page="80b-81a" n="2">為諸菩薩，因阿耨多羅三藐三菩提，說應六波羅蜜法，究竟佛慧。</sent>
<sent type="main" lang="kor" page="80b-81a" n="2">諸菩薩 爲ᄒᆞ샤 阿耨多羅三藐三菩提ᄅᆞᆯ 因ᄒᆞ샤 六波羅蜜法ᄋᆞᆯ 니ᄅᆞ샤 究竟^佛慧케 ᄒᆞ시니라</sent>
<sent type="anno" lang="chi" page="81a" n="1">此敘威音亦說三乘也。</sent>
<sent type="anno" lang="kor" page="81a" n="1">이ᄂᆞᆫ 威音이 ᄯᅩ 三乘 니ᄅᆞ샤ᄆᆞᆯ 니ᄅᆞ시니라</sent>
<sent type="main" lang="chi" page="81a" n="2">「得大勢！是威音王佛，壽四十萬億那由他恒河沙劫；</sent>
<sent type="main" lang="kor" page="81a" n="2">得大勢야 이 威音王佛이 목수미 四十萬億 那由他 恒河沙 劫이러시니</sent>
<sent type="main" lang="chi" page="81a-81b" n="3">正法住世劫數，如一閻浮提微塵；像法住世劫數，如四天下微塵。</sent>
<sent type="main" lang="kor" page="81a-81b" n="3">正法住世 劫數는 ᄒᆞᆫ 閻浮提 微塵이 ᄀᆞᆮ고 像法住世 劫數^는 四天下 微塵이 ᄀᆞᆮ더라</sent>
<sent type="main" lang="chi" page="81b" n="1">其佛饒益眾生已，然後滅度。</sent>
<sent type="main" lang="kor" page="81b" n="1">그 부톄 衆生ᄋᆞᆯ 饒益게 ᄒᆞ신 後에ᅀᅡ 滅度커시ᄂᆞᆯ</sent>
<sent type="main" lang="chi" page="81b-82a" n="2">正法、像法滅盡之後，於此國土復有佛出，亦號威音王如來、應供、正遍知、明行足、善逝、世間解、無上士、調御丈夫、天人師、佛、世尊。</sent>
<sent type="main" lang="kor" page="81b-82a" n="2">正法 像法이 滅盡ᄒᆞᆫ 後에 이 國土애 ᄯᅩ 부톄 나샤ᄃᆡ ᄯᅩ 일후미 威音王如來 應供 正遍知 明行足 善逝 ^ 世間解 無上士 調御丈夫 天人師 佛 世尊이러시니</sent>
<sent type="main" lang="chi" page="82a" n="1">如是次第有二萬億佛，皆同一號。</sent>
<sent type="main" lang="kor" page="82a" n="1">이ᄀᆞ티 次第로 二萬億 佛이 다 ᄒᆞᆫ가지로 ᄒᆞᆫ 號ㅣ러시니</sent>
<sent type="anno" lang="chi" page="82a" n="2">亦如初後燈明二萬皆同一號。為道同故。</sent>
<sent type="anno" lang="kor" page="82a" n="2">ᄯᅩ 初後 燈明□ 二萬이 다 ᄒᆞᆫ 號ㅣ샤미 ᄀᆞᆮᄒᆞ시니 道ㅣ ᄀᆞᆮᄒᆞ실ᄊᆡ니라</sent>
<sent type="anno" lang="chi" page="82a" n="3">所敘多佛。明釋迦往因之曠遠也。</sent>
<sent type="anno" lang="kor" page="82a" n="3">한 부텨를 니ᄅᆞ샤ᄆᆞᆫ 釋迦ㅅ 아랫 因이 머르샤ᄆᆞᆯ ᄇᆞᆯ기시니라</sent>
<sent type="main" lang="chi" page="82a-82b" n="4">「最初威音王如來既已滅度，正法滅後，於像法中，增上慢比丘有大勢力。</sent>
<sent type="main" lang="kor" page="82a-82b" n="4">ᄆᆞᆺ 첫 威音王如^來 ᄒᆞ마 滅度ᄒᆞ샤 正法이 滅ᄒᆞᆫ 後에 像法 中에 增上慢 比丘ㅣ 큰 勢力이 잇더니</sent>
<sent type="main" lang="chi" page="82b" n="1">爾時有一菩薩比丘名常不輕。</sent>
<sent type="main" lang="kor" page="82b" n="1">그ᄢᅴ ᄒᆞᆫ 菩薩比丘ㅣ 일후미 常不輕이러니</sent>
<sent type="main" lang="chi" page="82b" n="2">得大勢！以何因緣名常不輕？</sent>
<sent type="main" lang="kor" page="82b" n="2">得大勢야 엇던 因緣으로 일후미 常不輕고</sent>
<sent type="main" lang="chi" page="82b-83a" n="3">是比丘，凡有所見——若比丘、比丘尼、優婆塞、優婆夷——皆悉禮拜讚歎而作是言：</sent>
<sent type="main" lang="kor" page="82b-83a" n="3">이 比丘ㅣ 믈^읫 보논 比丘ㅣ어나 比丘尼어나 優婆塞이어나 優婆夷어나 다 절ᄒᆞ야 讚歎ᄒᆞ야 닐오ᄃᆡ</sent>
<sent type="main" lang="chi" page="83a" n="1">『我深敬汝等，不敢輕慢。</sent>
<sent type="main" lang="kor" page="83a" n="1">내 너희ᄃᆞᆯᄒᆞᆯ 기피 恭敬ᄒᆞ야 업시우디 아니ᄒᆞ노니</sent>
<sent type="main" lang="chi" page="83a" n="2">所以者何？汝等皆行菩薩道，當得作佛。』</sent>
<sent type="main" lang="kor" page="83a" n="2">엇뎨어뇨 ᄒᆞ란ᄃᆡ 너희ᄃᆞᆯ히 다 菩薩道ᄅᆞᆯ 行ᄒᆞᄂᆞ니 다ᇰ다ᅌᅵ 부톄 ᄃᆞ외리라</sent>
<sent type="anno" lang="chi" page="83a-83b" n="3">此以佛性義徧記四眾也。</sent>
<sent type="anno" lang="kor" page="83a-83b" n="3">이ᄂᆞᆫ 佛^性義로 四衆을 다 記ᄒᆞ시니라</sent>
<sent type="anno" lang="chi" page="83b" n="1">四眾容行不等。而不輕以佛性等之。故皆悉禮拜深敬。</sent>
<sent type="anno" lang="kor" page="83b" n="1">四衆의 ᄒᆡᇰ뎌기 ᄒᆞᆫ가지 아니어늘 不輕이 佛性이 等혼 젼ᄎᆞ로 다 절ᄒᆞ야 기피 恭敬ᄒᆞ야 너기샤ᄃᆡ</sent>
<sent type="anno" lang="chi" page="83b" n="2">以謂皆行菩薩道皆當作佛。</sent>
<sent type="anno" lang="kor" page="83b" n="2">다 菩薩道ᄅᆞᆯ 行ᄒᆞ야 다ᇰ다ᅌᅵ 부톄 ᄃᆞ외리라 ᄒᆞ시니</sent>
<sent type="anno" lang="chi" page="83b" n="3">葢眾生佛性本自圓成。世間業行皆順正法。</sent>
<sent type="anno" lang="kor" page="83b" n="3">衆生 佛性이 本來 두려ᄫᅵ 일며 世間 業行이 다 正法을 順ᄒᆞᄂᆞ니</sent>
<sent type="anno" lang="chi" page="83b" n="4">凡能觀一切行皆菩薩道。知一切人皆當作佛。夫何輕慢之有。</sent>
<sent type="anno" lang="kor" page="83b" n="4">能히 一切 行이 다 菩薩道ᅟᅵᆫ ᄃᆞᆯ 보며 一切 사ᄅᆞ미 다 부텨 ᄃᆞ외ᇙ ᄃᆞᆯ 알면 엇뎨 업시우ᇙ 주리 이시리오</sent>
<sent type="main" lang="chi" page="83b-84a" n="5">而是比丘，不專讀誦經典，</sent>
<sent type="main" lang="kor" page="83b-84a" n="5">이 比丘ㅣ 經典을 專히|혀 讀誦^티 아니ᄒᆞ고</sent>
<sent type="main" lang="chi" page="84a" n="1">但行禮拜，乃至遠見四眾，亦復故往禮拜讚歎而作是言：</sent>
<sent type="main" lang="kor" page="84a" n="1">오직 절ᄒᆞ야 머리셔 四衆 보매 니르러도 ᄯᅩ 부러 가 절ᄒᆞ야 讚歎ᄒᆞ야 닐오ᄃᆡ</sent>
<sent type="main" lang="chi" page="84a" n="2">『我不敢輕於汝等，汝等皆當作佛。』</sent>
<sent type="main" lang="kor" page="84a" n="2">내 너희ᄅᆞᆯ 업시우디 아니ᄒᆞ노니 너희 다 다ᇰ다ᅌᅵ 부톄 ᄃᆞ외리라</sent>
<sent type="anno" lang="chi" page="84a" n="3">此持無相經行無相行也。</sent>
<sent type="anno" lang="kor" page="84a" n="3">이ᄂᆞᆫ 無相經을 디니시며 無相行을 行ᄒᆞ샤미라</sent>
<sent type="main" lang="chi" page="84a-84b" n="4">四眾之中，有生瞋恚、心不淨者，惡口罵詈言：</sent>
<sent type="main" lang="kor" page="84a-84b" n="4">四衆 中에 瞋恚 내야 ᄆᆞᅀᆞᆷ 조티 몯ᄒᆞᆫ 사ᄅᆞ미 모딘 이브로 구^지저 닐오ᄃᆡ</sent>
<sent type="main" lang="chi" page="84b" n="1">『是無智比丘從何所來？</sent>
<sent type="main" lang="kor" page="84b" n="1">이 智慧 업슨 比丘ㅣ 어드러셔 오뇨</sent>
<sent type="main" lang="chi" page="84b" n="2">自言：「我不輕汝。」</sent>
<sent type="main" lang="kor" page="84b" n="2">제 닐오ᄃᆡ 내 너를 업시우디 아니ᄒᆞ노라 ᄒᆞ고</sent>
<sent type="main" lang="chi" page="84b" n="3">而與我等授記，當得作佛。</sent>
<sent type="main" lang="kor" page="84b" n="3">우리ᄃᆞᆯᄒᆞᆯ 授記호ᄃᆡ 다ᇰ다ᅌᅵ 부톄 ᄃᆞ외리라 ᄒᆞᄂᆞ니</sent>
<sent type="main" lang="chi" page="84b" n="4">我等不用如是虛妄授記。』</sent>
<sent type="main" lang="kor" page="84b" n="4">우리ᄃᆞᆯ히 이런 虛妄앳 授記ᄅᆞᆯ ᄡᅳ디 아니호리라</sent>
<sent type="main" lang="chi" page="84b-85a" n="5">如此經歷多年，常被罵詈，不生瞋恚，常作是言：『汝當作佛。』</sent>
<sent type="main" lang="kor" page="84b-85a" n="5">이ᄀᆞ티 多年을 디내야 샤ᇰ녜 구지라ᄆᆞᆯ 드로^ᄃᆡ 瞋恚ᄅᆞᆯ 내디 아니ᄒᆞ야 샤ᇰ녜 닐오ᄃᆡ 네 다ᇰ다ᅌᅵ 부톄 ᄃᆞ외리라</sent>
<sent type="main" lang="chi" page="85a" n="1">說是語時，眾人或以杖木瓦石而打擲之，</sent>
<sent type="main" lang="kor" page="85a" n="1">이 말 니ᄅᆞᇙ 저긔 한 사ᄅᆞ미 막다히며 디새며 돌ᄒᆞ로 텨ᄃᆞᆫ</sent>
<sent type="main" lang="chi" page="85a" n="2">避走遠住，猶高聲唱言：</sent>
<sent type="main" lang="kor" page="85a" n="2">避ᄒᆞ야 ᄃᆞ라 머리 가 住ᄒᆞ야셔 ᄉᆞᆫᄌᆡ 노ᄑᆞᆫ 소리로 닐오ᄃᆡ</sent>
<sent type="main" lang="chi" page="85a" n="3">『我不敢輕於汝等，汝等皆當作佛。』</sent>
<sent type="main" lang="kor" page="85a" n="3">내 너희ᄅᆞᆯ 업시우디 아니ᄒᆞ노니 너희 다 다ᇰ다ᅌᅵ 부톄 ᄃᆞ외리라 ᄒᆞ더니</sent>
<sent type="anno" lang="chi" page="85a-85b" n="4">歷年罵詈不生瞋恚。是真無我也。</sent>
<sent type="anno" lang="kor" page="85a-85b" n="4">여러 ᄒᆡᄅᆞᆯ 구지주ᄃᆡ ^ 瞋恚 아니 내요미 이 眞實ㅅ 無我ㅣ라</sent>
<sent type="anno" lang="chi" page="85b" n="1">眾生癡迷不能自信。故以記為妄授。</sent>
<sent type="anno" lang="kor" page="85b" n="1">衆生이 迷惑ᄒᆞ야 能히 제 信티 몯ᄒᆞᆯᄊᆡ 記ᄅᆞᆯ 간대로 심기ᄂᆞ다 ᄒᆞ거늘</sent>
<sent type="anno" lang="chi" page="85b" n="2">菩薩大悲不捨救度。故避走之際猶切示之。</sent>
<sent type="anno" lang="kor" page="85b" n="2">菩薩ᄋᆞᆫ 大悲ᄒᆞ샤 ᄇᆞ리디 아니ᄒᆞ샤 救ᄒᆞ야 度脫ᄒᆞ실ᄊᆡ 避ᄒᆞ야 ᄃᆞᄅᆞ시ᇙ 저긔 ᄉᆞᆫᄌᆡ ᄧᆞᆫ히 뵈시니라</sent>
<sent type="main" lang="chi" page="85b" n="3">以其常作是語故，增上慢比丘、比丘尼、優婆塞、優婆夷，號之為常不輕。</sent>
<sent type="main" lang="kor" page="85b" n="3">샤ᇰ녜 이 말 ᄒᆞᆯᄊᆡ 增上慢 比丘 比丘尼 優婆塞 優婆夷 일훔 지호ᄃᆡ 常不輕이라 ᄒᆞ니라</sent>
<sent type="main" lang="chi" page="85b-86a" n="4">是比丘臨欲終時，於虛空中，具聞威音王佛先所說法華經二十千萬億偈，悉能受持，</sent>
<sent type="main" lang="kor" page="85b-86a" n="4">이 比丘^ㅣ ᄒᆞ마 命終ᄒᆞᇙ 제 虛空애 威音王佛ㅅ 몬져 니ᄅᆞ샨 法華經 二十 千萬億 偈ᄅᆞᆯ 다 듣ᄌᆞᄫᅡ 다 受持ᄒᆞᅀᆞᄫᅡ</sent>
<sent type="main" lang="chi" page="86a" n="1">即得如上眼根清淨、耳鼻舌身意根清淨。</sent>
<sent type="main" lang="kor" page="86a" n="1">즉재 웃 야ᇰᄌᆞ로 眼根이 淸淨ᄒᆞ며 耳 鼻 舌 身 意根이 淸淨호ᄆᆞᆯ 得ᄒᆞ니</sent>
<sent type="main" lang="chi" page="86a-86b" n="2">得是六根清淨已，更增壽命二百萬億那由他歲，廣為人說是法華經。</sent>
<sent type="main" lang="kor" page="86a-86b" n="2">이 六根 ^ 淸淨을 得ᄒᆞ고 다시 목수미 더어 二百萬億 那由他 歲ᄅᆞᆯ 너비 사ᄅᆞᆷ 爲ᄒᆞ야 이 法華經 니ᄅᆞ더니</sent>
<sent type="anno" lang="chi" page="86b" n="1">始則不專讀誦而終能聞持多偈。</sent>
<sent type="anno" lang="kor" page="86b" n="1">처ᅀᅥ믠 專히 讀誦티 아니ᄒᆞ다가 乃終엔 한 偈ᄅᆞᆯ 드러 디녀</sent>
<sent type="anno" lang="chi" page="86b" n="2">增億萬壽廣為人說者。由其無相無我緣影俱亡故。</sent>
<sent type="anno" lang="kor" page="86b" n="2">億萬 목수믈 더어 너비 사ᄅᆞᆷ 爲ᄒᆞ야 니ᄅᆞ샤ᄆᆞᆫ 無相無我ᄒᆞ야 緣影이 다 업슬ᄊᆡ</sent>
<sent type="anno" lang="chi" page="86b" n="3">神智真明慧命不夭。而冥契若此也。</sent>
<sent type="anno" lang="kor" page="86b" n="3">神智眞實로 ᄇᆞᆯᄀᆞ며 慧命이 즐어디디 아니ᄒᆞ야 기피 마조미 이 ᄀᆞᆮᄒᆞ니라</sent>
<sent type="anno" lang="chi" page="86b-87a" n="4">威音雖滅法音不滅。故先所說經可以具聞。</sent>
<sent type="anno" lang="kor" page="86b-87a" n="4">威^音이 비록 滅ᄒᆞ시나 法音이 滅티 아니ᄒᆞᆯᄊᆡ 몬져 니ᄅᆞ샨 經을 어루 다 드르시니라</sent>
<sent type="anno" lang="chi" page="87a" n="1">然於空中聞者。示使忘能所絕影像。然後能具此法。</sent>
<sent type="anno" lang="kor" page="87a" n="1">그러나 空中에 드르샤ᄆᆞᆫ 能所ᄅᆞᆯ 니ᄌᆞ며 影像ᄋᆞᆯ 그츤 後에ᅀᅡ 能히 이 法 ᄀᆞ조ᄆᆞᆯ 뵈시니라</sent>
<sent type="anno" lang="chi" page="87a" n="2">故得二十千萬億偈也。</sent>
<sent type="anno" lang="kor" page="87a" n="2">그럴ᄊᆡ 二十 千萬億 偈ᄅᆞᆯ 得ᄒᆞ시니라</sent>
<sent type="anno" lang="chi" page="87a" n="3">以能所忘影像絕故。即得六根清淨功德也。</sent>
<sent type="anno" lang="kor" page="87a" n="3">能所ㅣ 니ᄌᆞ며 影像이 그츨ᄊᆡ 곧 六根 淸淨 功德을 得ᄒᆞ시니라</sent>
<sent type="anno" lang="chi" page="87a" n="4">前舉六根功德。方明所證之法。今舉不輕。乃示能證之人。</sent>
<sent type="anno" lang="kor" page="87a" n="4">알ᄑᆡ 六根 功德을 드르샤 所證ᄒᆞ요ᇙ 法을 ᄇᆞᆯ기시고 이제 不輕을 드르샤 能히 證ᄒᆞᆫ 사ᄅᆞᄆᆞᆯ 뵈시니라</sent>
<sent type="main" lang="chi" page="87a-87b" n="5">於時增上慢四眾——比丘、比丘尼、優婆塞、優婆夷——輕賤是人，為作不輕名者，見其得大神通力、樂說辯力、大善寂力，聞其所說，皆信伏隨從。</sent>
<sent type="main" lang="kor" page="87a-87b" n="5">그제 增上慢 四^衆 比丘 比丘尼 優婆塞 優婆夷 이 사ᄅᆞᆷ 업시워 不輕이라 일훔 지ᄒᆞᆫ 사ᄅᆞ미 큰 神通力 樂說辯力 大善寂力 得호ᄆᆞᆯ 보며 닐오ᄆᆞᆯ 듣고 다 信ᄒᆞ야 降伏ᄒᆞ야 좃더니</sent>
<sent type="main" lang="chi" page="87b-88a" n="1">是菩薩復化千萬億眾，令住阿耨多羅三藐三菩提。</sent>
<sent type="main" lang="kor" page="87b-88a" n="1">이 菩薩이 ᄯᅩ 千萬億 衆^을 敎化ᄒᆞ야 阿耨多羅三藐三菩提예 住케 ᄒᆞ니라</sent>
<sent type="anno" lang="chi" page="88a" n="1">四眾見聞信伏隨從。所謂妙行徧彰億眾自化也。</sent>
<sent type="anno" lang="kor" page="88a" n="1">四衆이 보며 듣고 信伏ᄒᆞ야 조초ᄆᆞᆫ 妙行이 다 나다 億衆이 절로 化호미라</sent>
<sent type="anno" lang="chi" page="88a" n="2">大神通力即具聞益壽是也。</sent>
<sent type="anno" lang="kor" page="88a" n="2">大神通力은 곧 다 듣ᄌᆞᆸ고 목숨 더우미 긔오</sent>
<sent type="anno" lang="chi" page="88a" n="3">樂說辨力即億歲廣說是也。</sent>
<sent type="anno" lang="kor" page="88a" n="3">樂說辯力은 곧 億 歲예 너비 닐오미 긔오</sent>
<sent type="anno" lang="chi" page="88a" n="4">大善寂力即六根清淨真常功德是也。</sent>
<sent type="anno" lang="kor" page="88a" n="4">大善寂力은 곧 六根 淸淨眞常 功德이 긔라</sent>
<sent type="main" lang="chi" page="88a-88b" n="5">命終之後，得值二千億佛，皆號日月燈明，</sent>
<sent type="main" lang="kor" page="88a-88b" n="5">命終ᄒᆞᆫ 後에 二千億 佛을 ^ 맛나ᅀᆞᄫᆞ니 다 號ㅣ 日月燈明이러시니</sent>
<sent type="main" lang="chi" page="88b" n="1">於其法中，說是法華經。</sent>
<sent type="main" lang="kor" page="88b" n="1">그 法 中에 法華經을 니ᄅᆞ더니</sent>
<sent type="main" lang="chi" page="88b" n="2">以是因緣，復值二千億佛，同號雲自在燈王，</sent>
<sent type="main" lang="kor" page="88b" n="2">이 因緣으로 ᄯᅩ 二千億 佛을 맛나ᅀᆞᄫᆞ니 ᄒᆞᆫ가지로 號ㅣ 雲自在燈王이러시니</sent>
<sent type="main" lang="chi" page="88b-89a" n="3">於此諸佛法中，受持讀誦，為諸四眾說此經典故，</sent>
<sent type="main" lang="kor" page="88b-89a" n="3">이 諸佛法 中에 受持 讀誦ᄒᆞ야 四衆^ᄃᆞᆯ 爲ᄒᆞ야 이 經典을 니ᄅᆞ더니</sent>
<sent type="main" lang="chi" page="89a" n="1">得是常眼清淨，耳、鼻、舌、身、意諸根清淨，於四眾中說法，心無所畏。</sent>
<sent type="main" lang="kor" page="89a" n="1">그럴ᄊᆡ 常眼이 淸淨ᄒᆞ며 耳 鼻 舌 身 意 諸根이 淸淨호ᄆᆞᆯ 得ᄒᆞ야 四衆 中에 說法호ᄃᆡ ᄆᆞᅀᆞ매 저품 업더니</sent>
<sent type="main" lang="chi" page="89a-89b" n="2">「得大勢！是常不輕菩薩摩訶薩，供養如是若干諸佛，恭敬、尊重、讚歎、</sent>
<sent type="main" lang="kor" page="89a-89b" n="2">得大勢야 이 常不輕菩薩摩訶薩이 이 ᄀᆞᆮᄒᆞᆫ 若^干 諸佛을 供養ᄒᆞᅀᆞᄫᅡ 恭敬 尊重 讚歎ᄒᆞᅀᆞᄫᅡ</sent>
<sent type="main" lang="chi" page="89b" n="1">種諸善根，於後復值千萬億佛，</sent>
<sent type="main" lang="kor" page="89b" n="1">여러 가짓 善根ᄋᆞᆯ 심거 後에 ᄯᅩ 千萬億 佛을 맛나ᅀᆞᄫᅡ</sent>
<sent type="main" lang="chi" page="89b" n="2">亦於諸佛法中說是經典，功德成就，當得作佛。</sent>
<sent type="main" lang="kor" page="89b" n="2">ᄯᅩ 諸佛法 中에 이 經典을 닐어 功德을 일워 다ᇰ다ᅌᅵ 부톄 ᄃᆞ외리라</sent>
<sent type="anno" lang="chi" page="89b-90a" n="3">引威音王日月燈雲自在。意明不輕積德致道。宣布法華源流之遠也。</sent>
<sent type="anno" lang="kor" page="89b-90a" n="3">威音王日月燈雲自在ᄅᆞᆯ ᅘᅧ샨 ᄠᅳ든 不輕^의 德 싸하 道 닐위여 法華 根源 머루믈 ᄇᆞᆯ기시니라</sent>
<sent type="anno" lang="chi" page="90a" n="1">要使說是經則如威音王得大無畏。</sent>
<sent type="anno" lang="kor" page="90a" n="1">모로매 이 經을 닐오ᇙ뎬 威音王 ᄀᆞᆮᄒᆞ야 큰 無畏ᄅᆞᆯ 得ᄒᆞ며</sent>
<sent type="anno" lang="chi" page="90a" n="2">明是道則如日月燈相繼無窮。</sent>
<sent type="anno" lang="kor" page="90a" n="2">이 道ᄅᆞᆯ ᄇᆞᆯ교ᇙ뎬 日月燈 ᄀᆞᆮᄒᆞ야 서르 니ᅀᅥ 그지업스며</sent>
<sent type="anno" lang="chi" page="90a" n="3">布是利則如雲自在潤覆無極。</sent>
<sent type="anno" lang="kor" page="90a" n="3">이 利ᄅᆞᆯ 펴ᇙ뎬 雲自在 ᄀᆞᆮᄒᆞ야 축추기 두푸미 그지업수ᇙ 디니</sent>
<sent type="anno" lang="chi" page="90a" n="4">凡精持廣利期造乎此。</sent>
<sent type="anno" lang="kor" page="90a" n="4">精히 디녀 너비 利호ᄆᆞᆫ 이ᅌᅥ긔 모로매 나ᅀᅡ가ᇙ 디니라</sent>
<sent type="main" lang="chi" page="90a" n="5">「得大勢！於意云何？</sent>
<sent type="main" lang="kor" page="90a" n="5">得大勢야 네 ᄠᅳ데 엇더뇨</sent>
<sent type="main" lang="chi" page="90a-90b" n="6">爾時常不輕菩薩豈異人乎？則我身是。</sent>
<sent type="main" lang="kor" page="90a-90b" n="6">그ᄢᅴᆺ 常不輕菩薩ᄋᆞᆫ 엇뎨 다ᄅᆞᆫ 사ᄅᆞ미리오 내 모미 긔^라</sent>
<sent type="main" lang="chi" page="90b" n="1">若我於宿世不受持讀誦此經、為他人說者，</sent>
<sent type="main" lang="kor" page="90b" n="1">ᄒᆞ다가 내 아랫 뉘예 이 經을 受持 讀誦ᄒᆞ야 ᄂᆞᆷ 爲ᄒᆞ야 니ᄅᆞ디 아니ᄒᆞ면</sent>
<sent type="main" lang="chi" page="90b" n="2">不能疾得阿耨多羅三藐三菩提。</sent>
<sent type="main" lang="kor" page="90b" n="2">能히 阿耨多羅三藐三菩提ᄅᆞᆯ ᄲᆞᆯ리 得디 몯ᄒᆞ리라</sent>
<sent type="main" lang="chi" page="90b-91a" n="3">我於先佛所，受持讀誦此經、為人說故，疾得阿耨多羅三藐三菩提。</sent>
<sent type="main" lang="kor" page="90b-91a" n="3">내 몬졋 부텻긔 이 經을 受持 讀誦ᄒᆞ야 ᄂᆞᆷ 爲ᄒᆞ야 니ᄅᆞᆯᄊᆡ 阿耨多羅三藐^三菩提ᄅᆞᆯ ᄲᆞᆯ리 得호라</sent>
<sent type="main" lang="chi" page="91a" n="1">「得大勢！彼時四眾——比丘、比丘尼、優婆塞、優婆夷——以瞋恚意輕賤我故，</sent>
<sent type="main" lang="kor" page="91a" n="1">得大勢야 뎌ᄢᅴᆺ 四衆 比丘 比丘尼 優婆塞 優婆夷 瞋恚ᄒᆞᆫ ᄠᅳ드로 나ᄅᆞᆯ 업시운 젼ᄎᆞ로</sent>
<sent type="main" lang="chi" page="91a" n="2">二百億劫常不值佛、不聞法、不見僧，</sent>
<sent type="main" lang="kor" page="91a" n="2">二百億 劫을 샤ᇰ녜 부텨 맛나디 몯ᄒᆞ며 法 듣디 몯ᄒᆞ며 쥬ᇰ 보디 몯ᄒᆞ야</sent>
<sent type="main" lang="chi" page="91a-91b" n="3">千劫於阿鼻地獄受大苦惱。畢是罪已，</sent>
<sent type="main" lang="kor" page="91a-91b" n="3">千 劫을 阿鼻^地獄애 큰 苦惱ᄅᆞᆯ 受ᄒᆞ다가 이 罪 ᄆᆞᆺ고</sent>
<sent type="main" lang="chi" page="91b" n="1">復遇常不輕菩薩，教化阿耨多羅三藐三菩提。</sent>
<sent type="main" lang="kor" page="91b" n="1">ᄯᅩ 常不輕菩薩ᄋᆡ 阿耨多羅三藐三菩提 敎化ᄅᆞᆯ 맛나니라</sent>
<sent type="main" lang="chi" page="91b" n="2">「得大勢，於汝意云何？</sent>
<sent type="main" lang="kor" page="91b" n="2">得大勢야 네 ᄠᅳ데 엇더뇨</sent>
<sent type="main" lang="chi" page="91b" n="3">爾時四眾常輕是菩薩者，豈異人乎？</sent>
<sent type="main" lang="kor" page="91b" n="3">그젯 四衆이 샤ᇰ녜 이 菩薩 업시우더닌 엇뎨 다ᄅᆞᆫ 사ᄅᆞ미리오</sent>
<sent type="main" lang="chi" page="91b-92a" n="1">今此會中跋陀婆羅等五百菩薩、師子月等五百比丘、尼思佛等五百優婆塞，皆於阿耨多羅三藐三菩提不退轉者是。</sent>
<sent type="main" lang="kor" page="91b-92a" n="1">오ᄂᆞᆳ날 ^ 會中에 跋陀婆羅 等 五百 菩薩와 師子月 等 五百 比丘와 尼와 思佛 等 五百 優婆塞이 다 阿耨多羅三藐三菩提예 退轉 아니ᄒᆞᄂᆞ니 긔라</sent>
<sent type="main" lang="chi" page="92a-92b" n="1">「得大勢！當知是法華經，大饒益諸菩薩摩訶薩，能令至於阿耨多羅三藐三菩提。</sent>
<sent type="main" lang="kor" page="92a-92b" n="1">得大勢야 반ᄃᆞ기 알라 이 法^華經이 諸菩薩摩訶薩ᄋᆞᆯ ᄀᆞ자ᇰ 饒益ᄒᆞ며 能히 阿耨多羅三藐三菩提예 니를에 ᄒᆞᄂᆞ니</sent>
<sent type="main" lang="chi" page="92b-93a" n="1">是故諸菩薩摩訶薩，於如來滅後，常應受持、讀誦、解說、書寫是經。」</sent>
<sent type="main" lang="kor" page="92b-93a" n="1">이럴ᄊᆡ 諸菩薩摩訶薩이 如來 滅後에 샤ᇰ녜 이 經을 受持 讀誦ᄒᆞ며 解說 書寫호ᇙ ^ 디니라</sent>
<sent type="anno" lang="chi" page="93a" n="1">結顯廣利勸令精持也。</sent>
<sent type="anno" lang="kor" page="93a" n="1">너비 利호ᄆᆞᆯ 結ᄒᆞ야 나토샤 精히 디뇨ᄆᆞᆯ ᄒᆞ시니라</sent>
<sent type="anno" lang="chi" page="93a" n="2">없음</sent>
<sent type="anno" lang="kor" page="93a" n="2">잇ᄀᆞ자ᇰ 常不輕菩薩品 ᄆᆞᆺ고 아래ᄂᆞᆫ 如來神力品이라</sent>
<sent type="anno" lang="chi" page="93a" n="3">正宗既終。意將傳付利澤萬世。是以菩薩伸請。</sent>
<sent type="anno" lang="kor" page="93a" n="3">正宗 ᄒᆞ마 ᄆᆞᆺ고 쟈ᇰᄎᆞ 傳持ᄒᆞ야 맛디샤 萬世ᄅᆞᆯ 利케 코져 ᄒᆞ실ᄊᆡ 菩薩이 請ᄒᆞᅀᆞᄫᅡᄂᆞᆯ</sent>
<sent type="anno" lang="chi" page="93a" n="4">如來即現神力嘉讚經德。以發起群心使廣流布。</sent>
<sent type="anno" lang="kor" page="93a" n="4">如來 즉재 神力 나토샤 經ㅅ 德을 아ᄅᆞᆷ다ᄫᅵ 讚歎ᄒᆞ샤 한 ᄆᆞᅀᆞᄆᆞᆯ 니ᄅᆞ와ᄃᆞ샤 너비 流布케 ᄒᆞ실ᄊᆡ</sent>
<sent type="anno" lang="chi" page="93a" n="5">故名如來神力品。而為發起流通也。</sent>
<sent type="anno" lang="kor" page="93a" n="5">일후믈 如來神力品이라 ᄒᆞ야 流通 니ᄅᆞ와ᄃᆞ샤미 ᄃᆞ외니라</sent>
<sent type="title" lang="chi" page="93b" n="1">月印千江之曲第十七</sent>
<sent type="title" lang="chi" page="93b" n="2">釋譜詳節第十七</sent>
<sent type="anno" lang="chi" page="93b" n="3">揔九十三張</sent>

</doc>
