<?xml version="1.0" encoding="UTF-8"?>
<doc>
<meta>
	<title lang="kor">월인석보</title>
	<title lang="chi">月印釋譜</title>
	<volume n="25"/>
	<year n="1459"/>
	<photograph>보림사 디지털</photograph>
</meta>
<sent type="main" lang="chi" page="3a" num="1">佛世世勤苦。慈悲衆生學得是法。爲人顯說。</sent>
<sent type="main" lang="kor" page="3a" num="1">부톄 世世예 브즈러니 受苦ᄒᆞ샤 衆生ᄋᆡ게 慈悲ᄒᆞ샤 이 法을 得ᄒᆞ샤 ᄂᆞᆷ 爲ᄒᆞ야 니ᄅᆞ시니</sent>
<sent type="main" lang="chi" page="3a" num="2">我等亦應承用開化。昇須彌山頂。鳴鍾揵搥。而說偈言。</sent>
<sent type="main" lang="kor" page="3a" num="2">우리도 받ᄌᆞᄫᅡ ᄡᅥ 敎化ᄅᆞᆯ 여루리라 ᄒᆞ고 須彌山頂에 올아 犍椎 티고 偈ᄅᆞᆯ 닐오ᄃᆡ</sent>
<sent type="main" lang="chi" page="3a-3b" num="3">諸佛弟子　　若念於佛　　當報佛恩莫入涅槃</sent>
<sent type="main" lang="kor" page="3a-3b" num="3">諸佛弟子ㅣ 부텨를 念ᄒᆞ거든 반^ᄃᆞ기 부텻 恩惠를 갑ᄉᆞᄫᅩᇙ디니 涅槃애 드디 말라 ᄒᆞ야ᄂᆞᆯ</sent>
<sent type="main" lang="chi" page="3b" num="1">是揵搥音。及迦葉語。聲遍至三千大千世界。皆悉聞知。諸有弟子得神力者。集迦葉所。迦葉以天語告言。</sent>
<sent type="main" lang="kor" page="3b" num="1">이 犍椎 소리와 迦葉의 마리 三千大千世界예 다 가 神力 得ᄒᆞᆫ 弟子ᄃᆞᆯ히 迦葉의게 몯거늘 [畢鉢羅窟이라] 迦葉이 하ᄂᆞᆳ말로 닐오ᄃᆡ</sent>
<sent type="main" lang="chi" page="3b-4a" num="2">佛般涅槃諸知法弟子。皆隨滅度。佛法欲滅。</sent>
<sent type="main" lang="kor" page="3b-4a" num="2">부톄 般涅槃ᄒᆞ야^시ᄂᆞᆯ 法 아ᄂᆞᆫ 弟子ᄃᆞᆯ히 다 조차 滅度ᄒᆞ니 佛法이 ᄒᆞ마 滅ᄒᆞ릴ᄊᆡ</sent>
<sent type="main" lang="chi" page="4a" num="1">未來衆生甚可怜愍。失智慧眼。愚癡盲冥。我等應當承用佛教。待結集法藏竟。隨意滅度。夏三月安居。</sent>
<sent type="main" lang="kor" page="4a" num="1">未來 衆生이 甚히 어엿버 智慧眼ᄋᆞᆯ 일허 迷惑ᄒᆞ야 어득ᄒᆞ니 우리ᄃᆞᆯ히 佛敎ᄅᆞᆯ 받ᄌᆞᄫᅡ ᄡᅥ 法藏ᄋᆞᆯ 結集 다 ᄒᆞ고 ᄠᅳᆮ다히 滅度ᄒᆞ져</sent>
<sent type="main" lang="chi" page="4a-4b" num="2">迦葉選得千人。唯除阿難皆得羅漢。到王舍城以事告王。王當給食。日日送來。</sent>
<sent type="main" lang="kor" page="4a-4b" num="2">迦葉^이 ᄀᆞᆯᄒᆡ야 一千 사ᄅᆞᄆᆞᆯ 어드니 阿難이 마오 다 羅漢이러니 迦葉이 王舍城에 가 阿闍世王ᄭᅴ 닐어 每日 밥 보내에 ᄒᆞ고 夏三月을 安居ᄒᆞ더니</sent>
<sent type="main" lang="chi" page="4b" num="1">迦葉觀誰有煩惱。唯有阿難。</sent>
<sent type="main" lang="kor" page="4b" num="1">迦葉이 보ᄃᆡ 뉘 煩惱ㅣ 잇거뇨 오직 阿難이어늘</sent>
<sent type="main" lang="chi" page="4b-5a" num="2">大迦葉卽數之云。犯六突吉羅罪。盡應僧中懺悔。</sent>
<sent type="main" lang="kor" page="4b-5a" num="2">迦葉^이 혜여 닐오ᄃᆡ 여슷 突吉羅罪ᄅᆞᆯ 犯ᄒᆞ니 [突은 모딜씨오 吉羅ᄂᆞᆫ 지ᅀᅳᆯ씨라] 僧 中에 다 懺悔ᄒᆞ라</sent>
<sent type="main" lang="chi" page="5a" num="1">阿難卽隨教。長跪合手。偏袒右肩脫革屣懺悔。</sent>
<sent type="main" lang="kor" page="5a" num="1">阿難이 즉재 ᄭᅮ러 合掌ᄒᆞ야 올ᄒᆞᆫ 엇게 메왓고 신 밧고 懺悔ᄒᆞ야ᄂᆞᆯ</sent>
<sent type="main" lang="chi" page="5a-5b" num="2">迦葉於僧中起。牽手出之。語言。汝宜盡漏。若殘結未亡。汝勿來也。</sent>
<sent type="main" lang="kor" page="5a-5b" num="2">迦葉이 僧 中에 니러 손 자바 나가라 ᄒᆞ야 닐오ᄃᆡ 네 漏를 다아ᅀᅡ ᄒᆞ^리니 殘結이 업디옷 몯ᄒᆞ면 네 오디 말라 ᄒᆞ고</sent>
<sent type="main" lang="chi" page="5b" num="1">便自閉門。與諸羅漢共議。誰能結集毘尼法藏者。</sent>
<sent type="main" lang="kor" page="5b" num="1">손ᅀᅩ 門 닫고 羅漢ᄃᆞᆯ콰 모다 議論호ᄃᆡ 뉘 能히 毗尼法藏ᄋᆞᆯ 結集ᄒᆞ려뇨</sent>
<sent type="main" lang="chi" page="5b-6a" num="2">長老阿泥盧豆言。舍利弗是第二佛。憍梵波提柔軟和雅。閑居燕寂皆能知毘尼藏。今在天上尸利沙樹園。</sent>
<sent type="main" lang="kor" page="5b-6a" num="2">長老 阿泥盧豆ㅣ 닐오ᄃᆡ 舍利弗이 第二佛이며 憍梵波提 보ᄃᆞ라ᄫᆞ며 和^雅ᄒᆞ며 겨ᄅᆞᄅᆞᄫᅵ 사라 便安히 寂ᄒᆞ야 다 能히 毗尼藏ᄋᆞᆯ 아ᄂᆞ니 이제 天上尸利 沙樹園에 잇ᄂᆞ니라 ᄒᆞ고</sent>
<sent type="main" lang="chi" page="6a-6b" num="1">使下座比丘往傳。迦葉意云。漏盡羅漢皆會閻浮提。僧有大法事。今可疾來。</sent>
<sent type="main" lang="kor" page="6a-6b" num="1">下座 比丘를 브려 가 迦葉의 ᄠᅳ들 닐오ᄃᆡ 漏盡 羅漢이 다 閻浮提예 모다 잇ᄂᆞ니 내 큰 法^事 ᄒᆞ노니 이제 ᄲᆞᆯ리 오고라</sent>
<sent type="main" lang="chi" page="6b" num="1">憍梵波提心疑。問曰。爲鬥諍破僧耶。佛日滅度耶。</sent>
<sent type="main" lang="kor" page="6b" num="1">憍梵波提 疑心ᄒᆞ야 무로ᄃᆡ 싸호아 쥬ᇰ을 허로려 ᄒᆞᄂᆞ녀 佛日이 滅度ᄒᆞ시녀</sent>
<sent type="main" lang="chi" page="6b" num="2">答曰。大師滅度。我和上舍利弗今在何所。</sent>
<sent type="main" lang="kor" page="6b" num="2">對答호ᄃᆡ 大師ㅣ 滅度ᄒᆞ시니ᅌᅵ다 우리 和上 舍利弗이 이제 어듸 겨시뇨</sent>
<sent type="main" lang="chi" page="6b-7a" num="3">答曰。先入涅槃。</sent>
<sent type="main" lang="kor" page="6b-7a" num="3">對答호ᄃᆡ 몬져 涅槃ᄒᆞ^시니ᅌᅵ다</sent>
<sent type="main" lang="chi" page="7a" num="1">憍梵波提問曰。目連阿難羅睺今何所作。</sent>
<sent type="main" lang="kor" page="7a" num="1">憍梵波提 무로ᄃᆡ 目連 阿難 羅睺ㅣ 이제 므슷 일 ᄒᆞ시ᄂᆞ뇨</sent>
<sent type="main" lang="chi" page="7a" num="2">答曰。目連已滅度。阿難由有憂結。愁苦啼哭不能自喻。羅睺已得羅漢無復憂苦。</sent>
<sent type="main" lang="kor" page="7a" num="2">對答호ᄃᆡ 目連은 ᄒᆞ마 滅度ᄒᆞ시고 阿難ᄋᆞᆫ 시름ᄒᆞ야 우러 ᄌᆞ걔 아디 몯ᄒᆞ시고 羅睺ᄂᆞᆫ ᄒᆞ마 羅漢ᄋᆞᆯ 得ᄒᆞ샤 ᄂᆞ외야 시름 업스시니ᅌᅵ다</sent>
<sent type="main" lang="chi" page="7a-7b" num="3">憍梵波提言。我和上大師皆已滅度。我今不能復下。卽入涅槃。</sent>
<sent type="main" lang="kor" page="7a-7b" num="3">憍^梵波提 닐오ᄃᆡ 우리 和上大師ㅣ ᄒᆞ마 滅度ᄒᆞ시니 내 ᄂᆞ외 ᄂᆞ려가디 몯ᄒᆞ리로다 ᄒᆞ고 入定ᄒᆞ야 三道白乳光ᄋᆞᆯ 펴 迦葉 알ᄑᆡ 다ᄃᆞ라 光 中에셔 偈ᄅᆞᆯ 닐오ᄃᆡ</sent>
<sent type="main" lang="kor" page="7b-8a" num="4">憍梵波提 衆中 淸淨 大德僧ᄭᅴ ^ 머리 조ᅀᅡ 禮數ᄒᆞ노니 象王이 가면 象子ㅣ 좃ᄂᆞ니 大師ㅣ ᄒᆞ마 滅度ᄒᆞ시니 나도 ᄯᅩ 滅度ᄒᆞ노ᅌᅵ다 ᄒᆞ고 브를 化ᄒᆞ야 제 ᄉᆞ니라</sent>
<sent type="main" lang="chi" page="8a-8b" num="1">阿難思惟諸法求盡殘漏。坐禪經行定力少不時得道。</sent>
<sent type="main" lang="kor" page="8a-8b" num="1">阿難이 諸法을 ᄉᆞ라ᇰᄒᆞ야 殘漏를 다ᄋᆞ고져 ᄒᆞ야 坐禪 經行호ᄃᆡ 定力이 져글^ᄊᆡ 믄득 得道 몯ᄒᆞ얫더니</sent>
<sent type="main" lang="chi" page="8b" num="1">後夜疲極欲息臥。頭未至枕廓然得悟。作大力羅漢。其夜到僧堂敲門。喚大迦葉。</sent>
<sent type="main" lang="kor" page="8b" num="1">後夜애 ᄀᆞ자ᇰ ᄀᆞᆺ가 누ᄫᅥ 쉬유려 ᄒᆞ야 머리 벼개예 몯 미처셔 훤히 아라 大力羅漢이 ᄃᆞ외야 그 바ᄆᆡ 僧堂애 가 門 두드려 大迦葉을 브른대</sent>
<sent type="main" lang="chi" page="8b" num="2">大迦葉言。汝何以來。</sent>
<sent type="main" lang="kor" page="8b" num="2">大迦葉이 닐오ᄃᆡ 네 엇뎨 온다</sent>
<sent type="main" lang="chi" page="8b-9a" num="3">答言。我今夜盡漏。</sent>
<sent type="main" lang="kor" page="8b-9a" num="3">對答호ᄃᆡ 내 오ᄂᆞᆳ 바ᄆᆡ 漏^를 다오라</sent>
<sent type="main" lang="chi" page="9a" num="1">迦葉言。我不與開門。汝從門鑰孔中來。</sent>
<sent type="main" lang="kor" page="9a" num="1">迦葉이 닐오ᄃᆡ 내 門 여디 아니호리니 無學ᄋᆞᆯ 得ᄒᆞ야ᄃᆞᆫ 네 門ㅅ 쇳 굼그로 오라</sent>
<sent type="main" lang="chi" page="9a" num="2">阿難卽從鑰孔中入懺悔。大迦葉莫復見責。</sent>
<sent type="main" lang="kor" page="9a" num="2">阿難이 즉재 쇳 굼그로 드러 大迦葉ᄭᅴ 懺悔ᄒᆞ고 ᄂᆞ외 외다 마ᄅᆞ쇼셔 ᄒᆞ야ᄂᆞᆯ</sent>
<sent type="main" lang="chi" page="9a-9b" num="3">迦葉手摩其頭。我故使汝得道耳。汝無嫌恨。</sent>
<sent type="main" lang="kor" page="9a-9b" num="3">迦葉이 머리 ᄆᆞᆫ지며 닐오ᄃᆡ 내 부러 너를 得道케 ᄒᆞ다니 ^ 네 츠기 너기디 말라</sent>
<mark type="section_begin">○</mark>
<sent type="main" lang="kor" page="9b" num="1">迦葉이 優婆離ᄅᆞᆯ 請ᄒᆞ야 律藏ᄋᆞᆯ 모도고 阿難이ᄂᆞᆫ 經藏ᄋᆞᆯ 모도게 터니</sent>
<sent type="main" lang="chi" page="9b-10a" num="2">迦葉乃白衆言。此阿難比丘 多聞總持 有大智慧。常隨如來 梵行淸淨。所聞佛法 如水傳器 無有遺餘。佛所讚歎 聰敏第一。</sent>
<sent type="main" lang="kor" page="9b-10a" num="2">迦葉이 한 사ᄅᆞᄆᆡ게 닐오ᄃᆡ 이 阿難 比丘ㅣ 多聞緫持ᄒᆞ야 큰 智慧 이셔 샤ᇰ녜 如來ᄅᆞᆯ 좃ᄌᆞᄫᅡ 梵行이 淸^淨ᄒᆞ야 듣ᄌᆞᄫᆞᆫ 佛法을 므를 그르세 옮기ᄃᆞᆺ ᄒᆞ야 나ᄆᆞᆫ 거시 업서 부톄 讚歎ᄒᆞ샤ᄃᆡ 聰敏이 第一이라 ᄒᆞ시니라</sent>
<sent type="main" lang="chi" page="10a" num="1">迦葉告阿難曰。汝今宜宣法眼。</sent>
<sent type="main" lang="kor" page="10a" num="1">阿難이ᄃᆞ려 닐오ᄃᆡ 네 이제 法眼ᄋᆞᆯ 펴ᅀᅡ ᄒᆞ리라</sent>
<sent type="main" lang="chi" page="10a-10b" num="2">說是偈已。禮衆僧足升法坐而說是言。如是我聞 一時佛住某處 說某經教。</sent>
<sent type="main" lang="kor" page="10a-10b" num="2">阿難이 衆僧의게 禮數ᄒᆞ고 法座애 올아 안자 닐오ᄃᆡ ^ 如是我聞 一時佛住某處 設某經敎ㅣ라 ᄒᆞ니라</sent>
<sent type="main" lang="kor" page="10b" num="1">처ᅀᅥᆷ 座애 오ᄅᆞ거늘 한 사ᄅᆞ미 세 疑心을 ᄒᆞ니</sent>
<sent type="main" lang="kor" page="10b" num="2">ᄒᆞ나ᄒᆞᆫ 부톄 다시 나신가 ᄒᆞ고 둘흔 他方 佛이 오신가 하고 세흔 阿難이 成佛ᄒᆞᆫ가 ᄒᆞ더니</sent>
<sent type="main" lang="kor" page="10b-11a" num="3">如是我聞이^라 ᄒᆞ야ᄂᆞᆯ 한 疑心이 다 프러디니라</sent>
<sent type="main" lang="chi" page="11a" num="1">時迦葉問諸比丘。阿難所言不錯謬乎。</sent>
<sent type="main" lang="kor" page="11a" num="1">迦葉이 比丘ᄃᆞᆯᄃᆞ려 무로ᄃᆡ 阿難ᄋᆡ 마리 외디 아니ᄒᆞ녀</sent>
<sent type="main" lang="chi" page="11a" num="2">皆曰。不異世尊所說。</sent>
<sent type="main" lang="kor" page="11a" num="2">다 닐오ᄃᆡ 世尊ㅅ 마래셔 다ᄅᆞ디 아니토소ᅌᅵ다</sent>
<sent type="anno" lang="kor" page="11a" num="3">阿難은 歡喜라 혼 ᄠᅳ디니</sent>
<sent type="anno" lang="chi" page="11a" num="4">如來將欲成道。魔王忿怒</sent>
<sent type="anno" lang="kor" page="11a" num="4">如來 正覺 일우시ᇙ 제 魔王이 너교ᄃᆡ 부텻 道理 일면 내 境界 뷔리로다 ᄒᆞ야</sent>
<sent type="anno" lang="chi" page="11a-11b" num="5">與十八億鬼兵來惱菩薩。菩薩心正魔皆退散。</sent>
<sent type="anno" lang="kor" page="11a-11b" num="5">十八億萬 官屬 더블오 와 어즈리ᅀᆞᆸ다가 몯ᄒᆞ야 降^伏ᄒᆞ야 이셔 너교ᄃᆡ</sent>
<sent type="anno" lang="kor" page="11b" num="1">菩薩은 히미 크샤 몯 이긔리로소니 아비ᄅᆞᆯ 어즈료리라 ᄒᆞ고</sent>
<sent type="anno" lang="kor" page="11b" num="2">淨飯王宮 우희 가 닐오ᄃᆡ 悉達太子ㅣ 어젯 바ᄆᆡ 주그시니라 ᄒᆞᆫ대</sent>
<sent type="anno" lang="kor" page="11b" num="3">王이 平床애셔 ᄠᅥ러디샤 오래 ᄎᆞ림 몯ᄒᆞ얫다가 ᄭᆡ샤 너기샤ᄃᆡ</sent>
<sent type="anno" lang="kor" page="11b" num="4">내 아ᄃᆞ리 지븨 잇던ᄃᆡᆫ 輪王이 ᄃᆞ외리러니 出家ᄒᆞ야 ᄒᆞᆫ 일도 몯 일우도다 ᄒᆞ시더니</sent>
<sent type="anno" lang="kor" page="11b" num="5">菩提樹 神이 하ᄂᆞᆳ 곳 가져 宮 우희 와 부톄 어젯 바ᄆᆡ 成道ᄒᆞ샤ᄆᆞᆯ 慶賀ᄒᆞ야ᄂᆞᆯ</sent>
<sent type="anno" lang="kor" page="11b" num="6">王이 疑心ᄒᆞ더시니 樹神이 ᄉᆞᆯᄫᅩᄃᆡ 몬졔ᄂᆞᆫ 魔王이 부러 어즈리더니ᅌᅵ다</sent>
<sent type="anno" lang="chi" page="11b-12a" num="7">王重歡喜。世間欣慶豈過我等。既值歡喜時生。爲立其名名之歡喜也。</sent>
<sent type="anno" lang="kor" page="11b-12a" num="7">王이 ᄀᆞ자ᇰ ^ 깃거ᄒᆞ시더니 ᄯᅩ 阿難이 어제 나다 드르시고 니ᄅᆞ샤ᄃᆡ 吉慶이 ᄒᆞᆫᄢᅴ 모ᄃᆞ니라 ᄒᆞ샤 歡喜라 일훔지ᄒᆞ시니라</sent>
<sent type="anno" lang="kor" page="12a" num="1">阿難이 부텨 좃ᄌᆞᄫᅡ 天宮이며 人宮이며 龍宮에 드러가 겨집 보고 著ᄒᆞᆫ ᄆᆞᅀᆞᆷ 업슬ᄊᆡ 三藏敎ᄅᆞᆯ 디니니라</sent>
<mark type="section_begin">○</mark>
<sent type="main" lang="chi" page="12a" num="2">迦葉乃告阿難言。</sent>
<sent type="main" lang="kor" page="12a" num="2">初祖 迦葉 尊者ㅣ 阿難이ᄃᆞ려 닐오ᄃᆡ</sent>
<sent type="anno" lang="kor" page="12a" num="3">祖ᄂᆞᆫ 한아비니 부텻 法 傳持ᄒᆞ야 니ᅀᅥ ᄂᆞ려오미 한아비 짒 일 傳持ᄒᆞ야 子孫애 니ᅀᅥ ᄂᆞ려오미 ᄀᆞᆮᄒᆞᆯᄊᆡ 祖ㅣ라 ᄒᆞ니라</sent>
<sent type="anno" lang="kor" page="12a-13a" num="4">西天ㄷ 祖^師ㅣ 스믈여들비니 摩訶迦葉 尊者와 阿難 尊者와 商那和修 尊者와 優波毱多 尊者와 提多迦 尊者와 彌遮迦 尊者와 波須密 尊者와 佛陁難提 尊者와 伏馳密多 尊者와 脅 尊者와 富那夜奢 尊者와 馬鳴大士와 迦毗摩羅 尊者와 龍樹 尊者와 迦那提婆 尊者와 羅睺羅多 尊者와 僧伽難提 尊者와 伽耶^舍多 尊者와 鳩摩羅多 尊者와 闍夜多 尊者와 婆修盤頭 尊者와 摩拏羅 尊者와 鶴勒那 尊者와 師子 尊者와 婆舍斯多 尊者와 不如密多 尊者와 般若多羅 尊者와 菩提達磨왜라</sent>
<sent type="anno" lang="kor" page="13a-13b" num="1">이 菩提達磨 大師ㅣ 東土애 나와 東土ㅅ 初祖ㅣ ᄃᆞ외니 東土ㅅ 祖師ㅣ ᄯᅩ 여스시니 菩提達磨 大師와 慧可大師와 僧璨大師와 道性^大師와 弘忍大師와 慧能大師왜라</sent>
<sent type="main" lang="chi" page="13b" num="1">我今年不久留。今將正法付囑於汝。汝善守護。聽吾偈言。</sent>
<sent type="main" lang="kor" page="13b" num="1">내 올ᄒᆡ 오래 留티 아니호리라</sent>
<sent type="main" lang="chi" page="13b" num="2">法法本來法　無法無非法　何於一法中　有法有不法　說偈已。</sent>
<sent type="main" lang="kor" page="13b" num="2">이제 正法으로 네게 付囑ᄒᆞ노니 네 이대 守護ᄒᆞ라 내 偈를 드르라 ᄒᆞ고 닐오ᄃᆡ</sent>
<sent type="main" lang="chi" page="13b-14a" num="3">乃持僧伽梨衣入雞足山。俟慈氏下生。</sent>
<sent type="main" lang="kor" page="13b-14a" num="3">法法本來法 無法無非法 何於一法中 有法有不法이라 ᄒᆞ고</sent>
<sent type="main" lang="chi" page="14a" num="1">卽周孝王五年丙辰歲也(五年當作四年自此至第十三祖迦毘摩羅年數錯誤今皆依史記年表中六甲改正)。</sent>
<sent type="main" lang="kor" page="14a" num="1">僧伽梨衣 받고 雞足山애 드러 慈氏 下生ᄋᆞᆯ 기드리ᄂᆞ니라</sent>
<sent type="anno" lang="kor" page="14a" num="2">忉利天에 帝釋의 셰ᅀᆞᄫᆞᆫ 塔이 네히 잇ᄂᆞ니 髮塔과 箭塔과 鉢塔과 牙塔괘니 迦葉이 雞足山애 가ᇙ 제 가 저ᅀᆞᄫᅡ 下直ᄒᆞᅀᆞᄫᆞ니라</sent>
<mark type="section_begin">○</mark>
<sent type="anno" lang="kor" page="14a" num="4">考王ㄱ 다ᄉᆞᆺ찻 ᄒᆡ 丙辰이라</sent>
<mark type="section_begin">○</mark>
<sent type="anno" lang="kor" page="14a-14b" num="5">三衣 六物을 [六物은 여슷가짓 거시니 僧伽梨와 鬱多羅僧과 ^ 安陁會와 鉢多羅와 尼師壇과 漉水囊괘라] 부톄 가지라 ᄒᆞ시니라</sent>
<sent type="anno" lang="kor" page="14b" num="1">四分에 닐오ᄃᆡ 三世 如來 다 이런 오ᄉᆞᆯ 니브시ᄂᆞ니라</sent>
<sent type="anno" lang="kor" page="14b" num="2">僧祇예 닐오ᄃᆡ 三衣ᄂᆞᆫ 賢聖沙門의 보라미라</sent>
<sent type="anno" lang="kor" page="14b" num="3">四分에 닐오ᄃᆡ 結使 가진 사ᄅᆞ미 袈裟 니부미 몯ᄒᆞ리라</sent>
<sent type="anno" lang="kor" page="14b" num="4">賢愚經에 닐오ᄃᆡ 袈裟 니븐 사ᄅᆞᄆᆞᆫ 반ᄃᆞ기 生死애 ᄲᆞᆯ리 解脫ᄋᆞᆯ 得ᄒᆞ리라</sent>
<sent type="anno" lang="kor" page="14b" num="5">章服儀예 닐오ᄃᆡ 苦海ᄅᆞᆯ 걷나ᄂᆞᆫ ᄇᆡ며 生涯ᄅᆞᆯ 平케 ᄒᆞᄂᆞᆫ ᄃᆞ리라</sent>
<sent type="anno2" lang="kor" page="15a" num="1">涯ᄂᆞᆫ ᄀᆞᅀᅵ라</sent>
<sent type="anno" lang="kor" page="15a" num="2">모로매 세ᄒᆞᆯ ᄒᆞᄂᆞᆫ ᄠᅳ든 分別功德論애 닐오ᄃᆡ 三時ᄅᆞᆯ 爲ᄒᆞ니 겨ᅀᅳ리어든 므거ᄫᅳ닐 닙고 녀르미어든 가ᄇᆡ야ᄫᆞ닐 닙고 보미어든 中間ᄒᆞ니ᄅᆞᆯ 니브라</sent>
<sent type="anno" lang="kor" page="15a" num="3">智度論애 닐오ᄃᆡ 佛弟子ㅣ 中道애 住ᄒᆞᆯᄊᆡ 三衣ᄅᆞᆯ 닙ᄂᆞ니 外道ᄂᆞᆫ 옷 밧고 붓그류미 업고 [斷見에 住혼 젼ᄎᆡ라] 白衣ᄂᆞᆫ 므거ᄫᅵ 니부믈 즐기ᄂᆞ니라</sent>
<sent type="anno2" lang="kor" page="15b" num="1">常見에 住혼 젼ᄎᆡ라</sent>
<sent type="anno" lang="kor" page="15b" num="2">多論애 닐오ᄃᆡ ᄒᆞᆫ 오시 치ᄫᅴᄅᆞᆯ 몯 ᄀᆞ리오 세 오ᄉᆞᆫ ᄀᆞ리ᄂᆞ다 ᄒᆞ니라</sent>
<sent type="anno" lang="kor" page="15b" num="3">戒壇經에 닐오ᄃᆡ 三衣ᄂᆞᆫ 三毒ᄋᆞᆯ 긋ᄂᆞ니 五條下衣ᄂᆞᆫ 貪身ᄋᆞᆯ 긋고 七條中衣ᄂᆞᆫ 瞋口ᄅᆞᆯ 긋고 大衣上衣ᄂᆞᆫ 癡心ᄋᆞᆯ 긋ᄂᆞ니라</sent>
<sent type="anno2" lang="kor" page="15b" num="4">大品에 十二頭陁 오시 두 가지 잇ᄂᆞ니</sent>
<sent type="anno2" lang="kor" page="15b-16a" num="5">ᄒᆞ나ᄒᆞᆫ 納衣니 智論애 사교ᄃᆡ 됴ᄒᆞᆫ 옷 因緣으로 四方애 두루 ᄃᆞᆫ녀 邪^命中에 ᄠᅥ러디ᄂᆞ니</sent>
<sent type="anno2" lang="kor" page="16a" num="1">ᄒᆞ다가 ᄂᆞᄆᆡ 됴ᄒᆞᆫ 오ᄉᆞᆯ 바ᄃᆞ면 親著호ᇙ ᄠᅳ들 내리니 ᄒᆞ다가 親著 아니ᄒᆞ면 檀越이 츠기 너기리라</sent>
<sent type="anno2" lang="kor" page="16a" num="2">ᄯᅩ 됴ᄒᆞᆫ 오ᄉᆞᆫ 得道 몯ᄒᆞᆫ 사ᄅᆞ미 貪著 내ᄂᆞᆫ ᄯᅡ히니</sent>
<sent type="anno2" lang="kor" page="16a" num="3">됴ᄒᆞᆫ 옷 因緣으로 賊難ᄋᆞᆯ 블러 시혹 命을 앗이ᄂᆞ니 이러틋ᄒᆞᆫ 시르미 이실ᄊᆡ 헌 누비오ᄉᆞᆯ 닙ᄂᆞ니라</sent>
<sent type="anno2" lang="kor" page="16a" num="4">둘ᄒᆞᆫ 다ᄆᆡᆫ 三衣니 智論애 사교ᄃᆡ 行ᄒᆞᇙ 사ᄅᆞ미 欲이 져거 足ᄋᆞᆯ 아라</sent>
<sent type="anno2" lang="kor" page="16a" num="5">오ᄉᆞᆯ 얼굴 ᄀᆞ릴 만ᄒᆞ고 하디 아니ᄒᆞ며 젹디 아니ᄒᆞᆯᄊᆡ 三衣ᄅᆞᆯ 가지ᄂᆞ니라</sent>
<mark type="section_begin">○</mark>
<sent type="anno" lang="kor" page="16b" num="1">通ᄒᆞᆫ 일후믄 시혹 袈裟ㅣ라 ᄒᆞ며</sent>
<sent type="anno2" lang="kor" page="16b" num="2">믈든 비츨 從ᄒᆞ야 일훔지ᄒᆞ니 袈裟ᄂᆞᆫ 不正色이라 혼 마리라</sent>
<sent type="anno" lang="kor" page="16b" num="3">시혹 道服이라 ᄒᆞ며</sent>
<sent type="" lang="kor" page="16b" num="4">시혹 出世服이라 ᄒᆞ며</sent>
<sent type="" lang="kor" page="16b" num="5">시혹 法衣라 ᄒᆞ며</sent>
<sent type="" lang="kor" page="16b" num="6">시혹 離塵服이라 ᄒᆞ며</sent>
<sent type="" lang="kor" page="16b" num="7">시혹 消瘦服이라 ᄒᆞ며</sent>
<sent type="anno2" lang="kor" page="16b" num="8">煩惱ᄅᆞᆯ 損ᄒᆞᆯᄊᆡ니라</sent>
<sent type="anno" lang="kor" page="16b" num="9">시혹 蓮華服이라 ᄒᆞ며</sent>
<sent type="anno2" lang="kor" page="16b" num="10">더러ᄫᅳᆫ 것 著호ᄆᆞᆯ 여흴ᄊᆡ니라</sent>
<sent type="anno" lang="kor" page="17a" num="1">시혹 間色服이라 ᄒᆞ며</sent>
<sent type="anno2" lang="kor" page="17a" num="2">세 가짓 비ᄎᆞ로 일울ᄊᆡ니라</sent>
<sent type="anno" lang="kor" page="17a" num="3">시혹 慈悲衣라 ᄒᆞ며</sent>
<sent type="anno" lang="kor" page="17a" num="4">시혹 福田衣라 ᄒᆞᄂᆞ니라</sent>
<sent type="anno" lang="kor" page="17a" num="5">各別ᄒᆞᆫ 일후믄 ᄒᆞ나ᄒᆞᆫ 僧伽梨니 雜碎衣라 혼 마리니</sent>
<sent type="anno2" lang="kor" page="17a" num="6">碎ᄂᆞᆫ ᄇᆞᅀᆞᄎᆞᆯ씨라 條相이 할ᄊᆡ니라</sent>
<mark type="section_begin">○</mark>
<sent type="anno2" lang="kor" page="17a" num="7">西域記예 닐오ᄃᆡ 僧伽梨ᄂᆞᆫ 合이라 ᄒᆞ며 重이라 혼 마리니 ᄇᆞ려 어울워 일우며 重複衣라 혼 마리라</sent>
<sent type="anno2" lang="kor" page="17a" num="8">重複ᄋᆞᆫ 겨필씨라</sent>
<sent type="anno" lang="kor" page="17b" num="1">ᄡᅮ믈 조초ᇙ뎬 일후미 王宮聚落애 드ᄂᆞᆫ 오시라</sent>
<sent type="anno2" lang="kor" page="17b" num="2">乞食說法 時예 닙ᄂᆞ니라</sent>
<sent type="anno" lang="kor" page="17b" num="3">둘흔 鬱多羅僧이니 中價衣라 혼 마리니 [價ᄂᆞᆫ 갑시니 갑시 두 옷 ᄉᆞᅀᅵ라] ᄡᅮ믈 조초ᇙ뎬 일후미 한 사ᄅᆞᄆᆡ게 드는 오시라</sent>
<sent type="anno2" lang="kor" page="17b" num="4">禮誦齋講 時예 닙ᄂᆞ니라</sent>
<sent type="anno" lang="kor" page="17b-18a" num="5">세ᄒᆞᆫ 安陁會니 下衣라 혼 마리니 ^ [ᄆᆞᆺ 아래며 아래 닙논 젼ᄎᆡ라] ᄡᅮ믈 조초ᇙ뎬 일후미 院內예셔 道行雜作ᄒᆞᇙ 젯 오시라</sent>
<sent type="anno2" lang="kor" page="18a" num="1">雜作ᄋᆞᆫ 잡일ᄒᆞᆯ씨라</sent>
<mark type="section_begin">○</mark>
<sent type="anno2" lang="kor" page="18a" num="2">聚落애 들어 나 한 사ᄅᆞᆷ 조ᄎᆞᇙ 저기면 몯 닙ᄂᆞ니라</sent>
<mark type="section_begin">○</mark>
<sent type="anno" lang="kor" page="18a" num="3">律中엔 오히려 깁과 뵈와ᄅᆞᆯ 通케 ᄒᆞ얫거니와 業䟽ᄃᆞᆯ핸 깁도 몯ᄒᆞ리라 ᄒᆞ니</sent>
<sent type="anno" lang="kor" page="18a" num="4">䟽애 닐오ᄃᆡ 오시 梵腹이라 四無量ᄋᆞᆯ 行ᄒᆞᄂᆞ니 殺生ᄒᆞᆫ ᄃᆞᆯ 아로ᄃᆡ 니부미 몯ᄒᆞ리라</sent>
<sent type="anno" lang="kor" page="18a-18b" num="5">그 오ᄉᆡ 體ᄂᆞᆫ 모로매 둗거ᄫᅳ^며 ᄎᆡᆨᄎᆡᆨ호ᄆᆞᆯ 求ᄒᆞ고 빗나ᄆᆞᆯ 여희요ᇙ디니</sent>
<sent type="anno" lang="kor" page="18b" num="1">律에 닐오ᄃᆡ ᄀᆞᄂᆞᆯ며 열ᄫᅳ며 生ᄒᆞ며 서ᇰ긔며 綾羅 錦綺 紗縠 紬絹 等은 다 法物이 아니라</sent>
<sent type="anno2" lang="kor" page="18b" num="2">綾은 紋 잇ᄂᆞᆫ 기비오 綺ᄂᆞᆫ ᄀᆞᄂᆞᆫ 綾이오 縠은 ᄀᆞᄂᆞᆫ 기비오 絹은 기비라</sent>
<sent type="anno" lang="kor" page="18b" num="3">智論애 닐오ᄃᆡ 如來 麁布僧伽梨ᄅᆞᆯ 니브시다 ᄒᆞ며</sent>
<sent type="anno" lang="kor" page="18b-19a" num="4">녜록브터 道理 잇ᄂᆞᆫ 노ᄑᆞᆫ 쥬ᇰ이 뵈누비예 ᄡᅮ글 두고 ᄒᆞᆫ 실도 섯디 아니ᄒᆞᄂᆞ^니라</sent>
<mark type="section_begin">○</mark>
<sent type="anno" lang="kor" page="19a" num="1">律에 닐오ᄃᆡ 爲頭ᄒᆞᆫ 비쳇 믈 드륜 오ᄉᆞᆫ 몯 니브리니 허러 袈裟ㅅ 비츨 ᄆᆡᇰᄀᆞ로ᇙ디니 ᄯᅩ 일후미 壞色이니</sent>
<sent type="anno" lang="kor" page="19a" num="2">戒本 中에 세 가짓 허러 드륜 므리 다 法답다 호미니</sent>
<sent type="anno" lang="kor" page="19a" num="3">ᄒᆞ나ᄒᆞᆫ 靑色이오</sent>
<sent type="anno2" lang="kor" page="19a" num="4">僧衹예 닐오ᄃᆡ 銅靑이라 ᄒᆞ니 銅ᄋᆞᆫ 구리라</sent>
<sent type="anno" lang="kor" page="19a" num="5">둘흔 黑色이오</sent>
<sent type="anno2" lang="kor" page="19a" num="6">거믄 ᄒᆞᆰ므리라</sent>
<sent type="anno2" lang="kor" page="19a" num="7">이젯 禪衆의 深黲과 深蒼褐이 다 黑色이 ᄀᆞᆮᄒᆞ니라</sent>
<sent type="anno2" lang="kor" page="19a-19b" num="8">黲은 녀튼 靑黑色이오 蒼은 프를씨오 褐^ᄋᆞᆫ 터러그로 ᄧᅩᆫ 뵈라</sent>
<sent type="anno" lang="kor" page="19b" num="1">세ᄒᆞᆫ 木蘭ㅅ 비치니</sent>
<sent type="anno2" lang="kor" page="19b" num="2">西蜀木蘭ㅅ 거치 븕고 거믄 비치 드ᄂᆞ니 이젯 기피 누른 기비 져기 ᄲᅥ즛 ᄒᆞ니라</sent>
<sent type="anno" lang="kor" page="19b" num="3">이 세 비치 모로매 俗中엣 五方正色과 [靑 黃 赤 白 黑이라] 五間色ᄋᆞᆯ 여희요ᇙ디니라</sent>
<sent type="anno2" lang="kor" page="20a" num="1">緋 紅 紫 綠 碧이라 緋ᄂᆞᆫ ᄀᆞ자ᇰ 블글씨오 紅ᄋᆞᆫ 븕고 ᄒᆡᆯ씨오 綠ᄋᆞᆫ 프르고 누를씨오 碧은 기피 프른 비치라</sent>
<sent type="anno" lang="kor" page="20a" num="2">業䟽애 닐오ᄃᆡ 錦色斑綺ᄂᆞᆫ ᄆᆞᅀᆞᄆᆞᆯ 뮈우며 [斑ᄋᆞᆫ 어르누글씨라] 靑黃五綵眞紫上色ᄋᆞᆫ 世俗이 貪ᄒᆞᆯᄊᆡ 다 몯ᄒᆞ리라</sent>
<sent type="anno2" lang="kor" page="20a" num="3">부텻 法에 얼구를 헐며 비츨 허르샤ᄆᆞᆫ 俗애셔 달아 慚媿 잇과뎌 ᄒᆞ시니</sent>
<sent type="anno2" lang="kor" page="20a-20b" num="4">黲色ᄋᆞᆫ 世俗이 ᄡᅳ디 아니ᄒᆞ며 ᄯᅩ 正色이 아닐^ᄊᆡ 道人이 니부미 正히 맛다ᇰᄒᆞ니라</sent>
<sent type="anno2" lang="kor" page="20b" num="1">ᄯᅩ 수플 아랫 禪人이 자시 머러 믈 드류미 어려ᄫᅳ니 黲淡ᄒᆞᆫ 비치 해 자 업고 쉬ᄫᅳ니라 淡은 ᄆᆞᆯᄀᆞᆯ씨라</sent>
<mark type="section_begin">○</mark>
<sent type="anno" lang="kor" page="20b" num="2">律에 닐오ᄃᆡ 모ᄆᆞᆯ 견조아 니버 足ᄒᆞᆯ 만ᄒᆞ라 ᄒᆞ니</sent>
<sent type="anno" lang="kor" page="20b" num="3">몸 견주ᄂᆞᆫ 法은 몬져 옷 ᄀᆞᅀᆞᄆᆞ로 엇게로셔 밧귀머리 우희 네 가락만 견주아 쟉ᄋᆞᆯ ᄆᆡᇰᄀᆞᆯ오 녀나ᄆᆞᆫ 葉相ᄋᆞᆫ 마ᄌᆞᆯ 야ᇰᄋᆞ로 ᄒᆞ라</sent>
<mark type="section_begin">○</mark>
<sent type="anno" lang="chi" page="20b-21a" num="4">五條 一長一短 若割截若不割截 皆成受持 七條兩長一短 要割截成 大衣有九品(此出毘尼毘婆沙論) 下品者</sent>
<sent type="anno" lang="kor" page="20b-21a" num="4">下衣五條ᄂᆞᆫ 一長一短ᄒᆞ고 中衣七條ᄂᆞᆫ 兩長一短ᄒᆞ고 大衣三品^에 下品이 세히니</sent>
<sent type="anno" lang="chi" page="21a" num="1">九條 十一條 十三條 應兩長一短 中品者 十五條 十七條 十九條</sent>
<sent type="anno" lang="kor" page="21a" num="1">九條 十一條 十三條ㅣ니 다 兩長一短ᄒᆞ고 中品 세흔 十五 十七 十九條ㅣ니</sent>
<sent type="anno" lang="chi" page="21a" num="2">應三長一短 上品者 二十一條 二十三條 二十五條 應四長一短</sent>
<sent type="anno" lang="kor" page="21a" num="2">다 三長一短ᄒᆞ고 上品 세흔 二十一 二十三 二十五條ㅣ니 다 四長一短ᄒᆞ니라</sent>
<sent type="anno" lang="kor" page="21a" num="3">鈔애 닐오ᄃᆡ 이ᄅᆞᆯ 마초아 보아 히믈 조차 ᄆᆡᇰᄀᆞᆯ라</sent>
<sent type="anno2" lang="kor" page="21a" num="4">九品中에 ᄀᆞᅀᆞᄆᆡ 하며 져구믈 조차 ᄒᆞ나ᄒᆞᆯ 어더 受持ᄒᆞ라</sent>
<sent type="anno" lang="kor" page="21a-21b" num="5">羯磨䟽애 닐오ᄃᆡ 二十五ᄭᆞ자ᇰ 다ᄃᆞ로ᄆᆞᆫ 二十五^有에 福田 짓고져 ᄒᆞ논 젼ᄎᆡ라</sent>
<sent type="anno" lang="kor" page="21b" num="1">雙 맛디 아니호ᄆᆞᆫ 沙門이 쥬ᇰᄉᆡᇰ 어엿비 너겨 츄미 世間 陽化ㅣ ᄀᆞᆮᄒᆞᆯᄊᆡ 雙 맛디 아니ᄒᆞ니라</sent>
<sent type="anno2" lang="kor" page="21b" num="2">陽數ᄂᆞᆫ ᄧᅡᆨ 그르고 陰數ᄂᆞᆫ ᄧᅡᆨ 마ᄌᆞ니라</sent>
<sent type="anno" lang="kor" page="21b" num="3">길며 뎔오ᄆᆞᆫ 世間ㅅ 노니믈 잇ᄂᆞᆫ ᄯᅡᄒᆡ 노ᄑᆞ며 ᄂᆞᆺ가ᄫᅩᄆᆞᆯ 조차 다ᄅᆞᄃᆞᆺ ᄒᆞ니라</sent>
<sent type="anno" lang="kor" page="21b" num="4">ᄯᅩ 諸有利호ᄆᆞᆯ 爲ᄒᆞ니 聖이 더으고 凡이 減호ᄆᆞᆯ 表ᄒᆞ야 長이 하고 短이 져고ᄆᆞᆯ 가ᄌᆞᆯ비니라</sent>
<sent type="anno2" lang="chi" page="21b-22a" num="5">如畦貯水 而養嘉苗 譬服此衣生功德也</sent>
<sent type="anno2" lang="kor" page="21b-22a" num="5">章服儀예 닐오ᄃᆡ 노내 믈 다마 됴ᄒᆞᆫ 穀食ᄋᆞᆯ 기르ᄂᆞ니 이 옷 ^ 니버 功德 나ᄆᆞᆯ 가ᄌᆞᆯ비니라</sent>
<mark type="section_begin">○</mark>
<sent type="anno" lang="kor" page="22a" num="1">條葉의 相은 僧祇律中에 너브면 네 가락만 ᄒᆞ고 [四寸이라] 조ᄇᆞ면 䵃麥만 ᄒᆞ라 [䵃麥ᄋᆞᆫ 큰 보리라]</sent>
<sent type="anno" lang="kor" page="22a" num="2">䟽애 닐오ᄃᆡ 이제 너비 지ᅀᅳ니만 ᄒᆞ니 열ᄫᅳᆫ ᄇᆞᄅᆞ미 부츨ᄊᆡ니라</sent>
<sent type="anno" lang="kor" page="22a" num="3">ᄯᅩ 條葉을 호오ᄃᆡ 모로매 아랫 ᄀᆞᅀᆞᆯ 여루리라</sent>
<sent type="anno" lang="chi" page="22a-22b" num="4">故裁縫見葉。表其割相。</sent>
<sent type="anno" lang="kor" page="22a-22b" num="4">章服儀예 닐오ᄃᆡ 호오ᄃᆡ 葉^을 보게 호ᄆᆞᆫ ᄇᆞ룐 야ᇰᄌᆞᄅᆞᆯ 나토거늘 이제 다 마고 호니 ᄇᆞ룐 相ᄋᆞᆯ ᄀᆞᆯᄒᆡ요ᇙ 주리 업도다</sent>
<sent type="anno" lang="chi" page="22b" num="1">今並縫合無相可分。</sent>
<sent type="anno" lang="kor" page="22b" num="1">鈔애 닐오ᄃᆡ ᄒᆞᆫ ᄀᆞᆺ 호고 ᄒᆞᆫ ᄀᆞᆺ 여루ᇙ디니 ᄒᆞ다가 두 ᄀᆞᅀᆞᆯ 다 호면 縵衣 ᄀᆞᆮᄒᆞ리라</sent>
<sent type="anno2" lang="kor" page="22b" num="2">縵條ᄂᆞᆫ ᄒᆞᆫ 幅앳 氎이오 田相 업슨 거시라</sent>
<mark type="section_begin">○</mark>
<sent type="anno2" lang="kor" page="22b" num="3">五分에 닐오ᄃᆡ 左條ᄂᆞᆫ 왼녀그로 ᄡᅳ렛ᄒᆞ고 右條ᄂᆞᆫ 올ᄒᆞᆫ녀그로 ᄡᅳ렛ᄒᆞ고 中條葉은 두 녀그로 ᄡᅳ렛ᄒᆞᄂᆞ니라</sent>
<mark type="section_begin">○</mark>
<sent type="anno2" lang="kor" page="22b-23a" num="4">ᄯᅩ 닐오ᄃᆡ 옷 아래 ᄌᆞ조 ᄒᆞ야딜ᄊᆡ 갓ᄀᆞ로 닙고 비예 ᄃᆞᆫ니ᇙ 저긘 므리 葉中에 들ᄊᆡ 順히 ^ 니브라</sent>
<sent type="anno2" lang="kor" page="23a" num="1">章服儀예 닐오ᄃᆡ 南山이 무루ᄃᆡ 요ᄉᆞᅀᅵ예 西域 쥬ᅌᅳᆯ 보니 衣葉 호니 만토소니 엇뎨오</sent>
<sent type="anno2" lang="kor" page="23a" num="2">對答호ᄃᆡ 이ᄂᆞᆫ 부텨 滅度ᄒᆞ신 後에 二百年만 ᄒᆞ야 北天竺 쥬ᅌᅵ 外道와 ᄒᆞᆫᄃᆡ 住ᄒᆞ야 잇더니</sent>
<sent type="anno2" lang="kor" page="23a" num="3">外道ㅣ ᄭᅴ여 ᄀᆞᄆᆞ니 ᄂᆞᆯ카ᄫᆞᆫ 갈ᄒᆞ로 衣葉中에 녀허 王손ᄃᆡ ᄒᆞᆫᄢᅴ 가 外道ㅣ 닐오ᄃᆡ</sent>
<sent type="anno2" lang="kor" page="23a" num="4">沙門釋子ㅣ ᄂᆞᆯ카ᄫᆞᆫ 갈ᄒᆞᆯ 가져 王ᄋᆞᆯ 害호려 ᄒᆞᄂᆞᅌᅵ다 ᄒᆞ고 어더 내야ᄂᆞᆯ 나랏 比丘를 다 주기더니</sent>
<sent type="anno2" lang="kor" page="23a-23b" num="5">耶舍 阿羅漢이 絕命^難ᄋᆞᆯ 爲ᄒᆞ야 比丘ᄃᆞᆯᄒᆞᆯ 權으로 마고 호라 ᄒᆞ니</sent>
<sent type="anno2" lang="kor" page="23b" num="1">뎌 方애셔 이ᄅᆞᆯ 因ᄒᆞ야 權으로 ᄆᆡᇰᄀᆞ디ᄫᅵ 부텨 ᄒᆞ샨 이리 아니라</sent>
<mark type="section_begin">○</mark>
<sent type="anno" lang="kor" page="23b" num="2">律에 닐오ᄃᆡ ᄀᆞᄂᆞᆯ오 열ᄫᅩ미 몯ᄒᆞ리니 大衣 새ᄂᆞᆫ 二重이오 녀나ᄆᆞᆫ 二衣ᄂᆞᆫ 다 一重이라 하며</sent>
<sent type="anno" lang="chi" page="23b" num="3">若比丘得故衣 作四重僧迦梨 二重多羅僧 二重安陀衛 四重尼師壇</sent>
<sent type="anno" lang="kor" page="23b" num="3">十誦中에 大衣 ᄂᆞᆯᄀᆞ니ᄂᆞᆫ 四重이오 녀나ᄆᆞᆫ 二衣ᄂᆞᆫ 다 二重이라 ᄒᆞ며</sent>
<sent type="anno" lang="kor" page="23b" num="4">薩婆多中에 大衣 三重이니 一重은 새오 二重은 ᄂᆞᆯᄀᆞ니라 ᄒᆞ니라</sent>
<sent type="anno" lang="kor" page="23b" num="5">그러나 重複ᄒᆞᆫ 相이 여러 마리 ᄀᆞᆮ디 아니ᄒᆞ니</sent>
<sent type="anno" lang="kor" page="23b-24a" num="6">多論ᄋᆞᆯ 마초^아 보건댄 三衣ᄅᆞᆯ 겨펴 호앳다가 緣故ㅣ 잇거든 ᄠᅳ더 ᄂᆞᆫ호아 가져 ᄃᆞᆫ니ᄂᆞ니라 ᄒᆞ니</sent>
<sent type="anno" lang="kor" page="24a" num="1">이 마ᄅᆞᆯ 븓건댄 오직 온 오ᄉᆞᆯ 어울워 호니 祖師 니부미 ᄯᅩ 예셔 다ᄅᆞ디 아니컨마ᄅᆞᆫ</sent>
<sent type="anno" lang="kor" page="24a" num="2">感通傳에 다ᄃᆞ라 天人이 各別ᄒᆞᆫ 지ᅀᅮ믈 뵈야ᄂᆞᆯ 사ᄅᆞ미 疑心ᄒᆞ리 하더니 이제 다 ᅘᅧ 니ᄅᆞ노라</sent>
<sent type="anno" lang="chi" page="24a" num="3">又大衣重作 師比行之</sent>
<sent type="anno" lang="kor" page="24a" num="3">뎌ᅌᅥ긔 닐오ᄃᆡ 大衣 겨펴 지ᅀᅩ매 스스ᇰ니미 이제 行ᄒᆞ샤ᄃᆡ</sent>
<sent type="anno" lang="chi" page="24a" num="4">然於(上)葉(之)下 乃三重也 豈得然耶 卽問其所作</sent>
<sent type="anno" lang="kor" page="24a" num="4">그러나 葉下애ᅀᅡ 세 겨비니 엇뎨 올ᄒᆞ리ᅌᅵᆺ고 ᄒᆞ고 짓논 法을 묻거늘</sent>
<sent type="anno" lang="chi" page="24a" num="5">便執余衣 以示之 此葉相者 表於稻田之塍疆也</sent>
<sent type="anno" lang="kor" page="24a" num="5">내 오ᄉᆞᆯ 자바 뵈요ᄃᆡ 이 葉相ᄋᆞᆫ  드러ᇰ을 表ᄒᆞ니</sent>
<sent type="anno" lang="chi" page="24a-24b" num="6">以割截衣暇 就裹刺之 去葉麥許 此則條內表田 葉上表渠相。豈不然耶</sent>
<sent type="anno" lang="kor" page="24a-24b" num="6">ᄇᆞ룐 옷 ᄌᆞ젼을 안해 나ᅀᅡ가 호오ᄃᆡ 葉의 䵃^麥만 디나ᇙ디니 이ᄂᆞᆫ 條內ᄂᆞᆫ 바ᄐᆞᆯ 表ᄒᆞ고 葉上ᄋᆞᆫ 渠相ᄋᆞᆯ 表ᄒᆞ니 [渠ᄂᆞᆫ 거리라] 엇뎨 올티 아니ᄒᆞ리오</sent>
<sent type="anno" lang="chi" page="24b" num="1">今則通以布縵 一非割截 二又多重 既非本暇 非無著著之失</sent>
<sent type="anno" lang="kor" page="24b" num="1">이젠 通히 布縵ᄋᆞ로 ᄒᆞᄂᆞ니 ᄒᆞ나ᄒᆞ론 ᄇᆞ료미 아니오 둘흐론 겨퓨미 만ᄒᆞ니 ᄒᆞ마 本來ㅅ 法이 아니며 着ᄒᆞ며 着ᄒᆞᆫ 외요미 잇ᄂᆞ니라</sent>
<sent type="anno" lang="kor" page="24b" num="2">業䟽애 닐오ᄃᆡ 아랫 두 오ᄉᆞᆫ 時節을 조초ᇙ디어니와 이 大衣ᄂᆞᆫ 모로매 重複ᄒᆞ야ᅀᅡ ᄒᆞ리라</sent>
<mark type="section_begin">○</mark>
<sent type="anno" lang="kor" page="24b-25a" num="3">三衣ᄅᆞᆯ 다 모^로매 ᄇᆞ료ᇙ 디니</sent>
<sent type="anno2" lang="kor" page="25a" num="1">業䟽애 닐오ᄃᆡ 갈ᄒᆞ로 ᄇᆞ려 沙門의 옷 ᄆᆡᇰᄀᆞ로ᄆᆞᆫ 도ᄌᆞ기 밧기디 아니케 ᄒᆞ논 젼ᄎᆡ라</sent>
<sent type="anno" lang="kor" page="25a" num="2">ᄀᆞᅀᆞᆷ곳 젹거든 葉을 브티라</sent>
<sent type="anno" lang="kor" page="25a" num="3">四分中에 大衣ᄅᆞᆯ 다쐐예 일우디 몯호ᇙ뎬 尼ᄂᆞᆫ 提코 僧은 吉ᄒᆞ리라</sent>
<sent type="anno2" lang="kor" page="25a" num="4">提ᄂᆞᆫ 波羅提 提舍尼니 뎌를 向ᄒᆞ야 뉘으츠라 혼 ᄠᅳ디니</sent>
<sent type="anno2" lang="kor" page="25a-25b" num="5">提舍尼罪ᄂᆞᆫ 黑繩地獄애 ᄠᅥ러디여 三十^三天 목숨으로 千歲니 人間ᄋᆞ론 三億六十千歲라</sent>
<sent type="anno2" lang="kor" page="25b" num="1">人間 一百年이 하ᄂᆞᆳ ᄒᆞᆫ 밤나지라</sent>
<sent type="anno2" lang="kor" page="25b" num="2">吉ᄋᆞᆫ 突吉羅ㅣ니 突吉羅罪ᄂᆞᆫ 活地獄애 ᄠᅥ러디여 四天王 목숨으로 五百歲니 人間ᄋᆞ론 九百千歲라</sent>
<sent type="anno2" lang="kor" page="25b" num="3">人間 쉰ᄒᆡ 하ᄂᆞᆳ ᄒᆞᆫ 밤나지라</sent>
<mark type="section_begin">○</mark>
<sent type="anno2" lang="kor" page="25b" num="4">鼻奈耶애 七條ᄂᆞᆫ 四日이오 五條ᄂᆞᆫ 二日이라</sent>
<sent type="anno" lang="kor" page="25b-26a" num="5">十誦애 모로매 믈러 호고 [ᄃᆡᇰ침이라] 바ᄅᆞ 호디 말라 [ᄒᆡᇰ침이라]</sent>
<sent type="anno" lang="kor" page="26a" num="1">알ᄑᆞᆫ 緣에셔 버ᇰ으로미 [緣은 옷 변ᄌᆡ라] 네 가라개 鉤를 브티고 뒤흔 緣에셔 버ᇰ으로미 여듧 가라개 紐ᄅᆞᆯ 브티라</sent>
<sent type="anno" lang="kor" page="26a-26b" num="2">ᄯᅩ 鉤紐 브티ᄂᆞᆫ ᄯᅡ해 너모 반ᄃᆞᆨᄒᆞᆫ 거슬 브튜ᇙ디니 굳게 ᄒᆞ논 ᄠᅳ디어늘 ^ 壇子ㅣ라 ᄒᆞᄂᆞ니 외니라</sent>
<sent type="anno" lang="kor" page="26b" num="1">三千威儀예 닐오ᄃᆡ 四角ᄋᆞᆯ 브티라 ᄒᆞ니라</sent>
<sent type="anno" lang="kor" page="26b" num="2">四分에 닐오ᄃᆡ ᅘᅧ 모히 正케 ᄒᆞ논 ᄠᅳ디어늘 世俗이 닐오ᄃᆡ 四天王이라 ᄒᆞᄂᆞ니 ᄯᅩ 외니라</sent>
<sent type="anno" lang="kor" page="26b" num="3">四分에 닐오ᄃᆡ 엇게 우희 모로매 브텨 ᄠᆡ 묻ᄂᆞᆫ ᄯᅡᄒᆞᆯ 마ᄀᆞ라 ᄒᆞ니라</sent>
<mark type="section_begin">○</mark>
<sent type="anno" lang="kor" page="26b" num="4">大衣 니버 나모 돌히며 ᄒᆞᆯ기며 프리며 지디 말며 ᄯᅡ ᄡᅳ롬트렛 種種앳 이ᄅᆞᆯ 호미 몯ᄒᆞ리라</sent>
<sent type="anno" lang="kor" page="26b" num="5">決正二部律에 大衣 니버 ᄆᆞᄉᆞᆯ 해 드러 師僧上座ᄅᆞᆯ 뵈디ᄫᅵ 各別ᄒᆞᆫ 사ᄅᆞᄆᆡ게 절 말라</sent>
<sent type="anno2" lang="kor" page="27a" num="1">부텻긔 와 衆僧의게 禮數ᄒᆞ리라</sent>
<sent type="anno" lang="kor" page="27a" num="2">十誦애 닐오ᄃᆡ 간 ᄯᅡ해 衣鉢ᄋᆞᆯ 가져 ᄃᆞᆫ녀 잇던 ᄯᅡᄒᆞᆯ 그리디 말라</sent>
<sent type="anno" lang="kor" page="27a" num="3">ᄒᆞ다가 三衣ᄅᆞᆯ 디니디 아니ᄒᆞ야 ᄆᆞᅀᆞᆯ해 들면 罪ᄅᆞᆯ 犯ᄒᆞ리라</sent>
<mark type="section_begin">○</mark>
<sent type="anno" lang="kor" page="27a" num="4">三千威儀예 닐오ᄃᆡ 니브ᇙ 제 佛塔과 上座와 三師ᄭᅴ 向티 말며 ᄯᅩ 뒤도디 말며 이베 므디 말며 두 소ᄂᆞ로 어러ᄫᅵ 말라</sent>
<sent type="anno" lang="kor" page="27a" num="5">鼻奈耶애 닐오ᄃᆡ 엇게 우희도 도텨 닙고 ᄇᆞᆯ토개 드리우디 말라 ᄒᆞ니라</sent>
<sent type="anno" lang="kor" page="27a-27b" num="6">感通傳에 닐오ᄃᆡ 처ᅀᅥ믜 다ᄉᆞᆺ 사ᄅᆞᆷ 濟度ᄒᆞ시고 袈裟ᄅᆞᆯ 왼ᄇᆞᆯ해 여ᇇ고 坐^具ㅣ 袈裟 아래 잇게 ᄒᆞ얫더시니</sent>
<sent type="anno" lang="kor" page="27b" num="1">버거 졈고 고ᄫᆞᆫ 比丘ㅣ 城에 드러 乞食ᄒᆞᇙ 제 겨지비 ᄉᆞ라ᇰᄒᆞ야 커늘</sent>
<sent type="anno" lang="kor" page="27b" num="2">衣角이 왼녁 엇게예 잇게 ᄒᆞ고 坐具로 지즐오라 ᄒᆞ얫더시니</sent>
<sent type="anno" lang="kor" page="27b" num="3">버거 外道ㅣ닐오ᄃᆡ 엇뎨 아ᇇᄂᆞᆫ 뵈로 法衣 우희 노ᄒᆞ리오 ᄒᆞ야ᄂᆞᆯ</sent>
<sent type="anno" lang="kor" page="27b" num="4">도로 衣角ᄋᆞᆯ 왼ᄇᆞᆯ해 여ᇇ고 坐具ᄅᆞᆯ 아래 두라 ᄒᆞ얫더시니</sent>
<sent type="anno" lang="kor" page="27b" num="5">ᄆᆞᆺ 後에 比丘ㅣ 옷 니부믈 ᄀᆞᄌᆞ기 아니ᄒᆞ야ᄂᆞᆯ</sent>
<sent type="anno" lang="kor" page="27b" num="6">外道ㅣ 譏弄호ᄃᆡ 婬女 ᄀᆞᆮᄒᆞ며 象의 고히 ᄀᆞᆮ도다 ᄒᆞ야ᄂᆞᆯ</sent>
<sent type="anno" lang="kor" page="27b-28a" num="7">우희 鉤紐를 브티고 衣角ᄋᆞᆯ 왼ᄇᆞᆯ해 ᄉᆞᄆᆞ차 겯 아래 두어 드리디 ^ 아니케 ᄒᆞ라 ᄒᆞ시니라</sent>
<mark type="section_begin">○</mark>
<sent type="anno" lang="kor" page="28a" num="1">善見에 닐오ᄃᆡ 大衣 七條ㅣ 너븐 ᄀᆞᅀᆞ론 여듧 가라기오 긴 ᄀᆞᅀᆞ론 一榤手內예 들우면 受호ᄆᆞᆯ 일티 아니ᄒᆞ고</sent>
<sent type="anno" lang="kor" page="28a" num="2">五條ᄂᆞᆫ 너븐 ᄀᆞᅀᆞ로 네 가라기오 긴 ᄀᆞᅀᆞ로 一榤手內예 들우면 일티 아니ᄒᆞ고</sent>
<sent type="anno" lang="kor" page="28a" num="3">녀나ᄆᆞᆫ ᄯᅡ해 죠고맛 소ᇇ톱만 들워도 受호ᄆᆞᆯ 일흐리니 깁고 受持ᄒᆞ라</sent>
<sent type="anno" lang="kor" page="28a" num="4">多論애 오직 緣ᄇᆞᆺ 그츠면 受를 일흐리라</sent>
<sent type="anno" lang="kor" page="28a" num="5">善見에 袈裟옷 크거든 조리고 젹거든 보타라</sent>
<mark type="section_begin">○</mark>
<sent type="anno" lang="chi" page="28a-28b" num="6">釋迦牟尼佛。昔於過去寶藏佛所發菩提心。願我成佛時。令我袈裟有五功德。</sent>
<sent type="anno" lang="kor" page="28a-28b" num="6">부톄 寶藏佛ㅅ게 發願ᄒᆞ샤ᄃᆡ 願ᄒᆞᆫᄃᆞᆫ 내 成佛ᄒᆞᆫ 제 내 袈裟ㅣ 다ᄉᆞᆺ ^ 功德이 잇게 호ᄃᆡ</sent>
<sent type="anno" lang="chi" page="28b" num="1">一者我成佛已。若有衆生入我法中出家著袈裟者。或犯重禁。或犯邪見。</sent>
<sent type="anno" lang="kor" page="28b" num="1">ᄒᆞ나ᄒᆞᆫ 내 法中에 드러 出家ᄒᆞ야 袈裟 니븐 사ᄅᆞ미 시혹 重ᄒᆞᆫ 禁을 犯커나 시혹 邪見을 犯커나</sent>
<sent type="anno" lang="chi" page="28b" num="2">若於三寶輕毀不信。集諸重罪比丘比丘尼優婆塞優婆夷。</sent>
<sent type="anno" lang="kor" page="28b" num="2">ᄒᆞ다가 三寶애 허러 信티 아니ᄒᆞ야 여러 가짓 重ᄒᆞᆫ 罪ᄅᆞᆯ 지ᅀᅳᆫ 四衆이</sent>
<sent type="anno" lang="chi" page="28b" num="3">若於念中生恭敬心尊重佛法僧。如是衆生乃至一人必與授記。於三乘中得不退轉。</sent>
<sent type="anno" lang="kor" page="28b" num="3">一念中에 恭敬心을 내야 三寶ᄅᆞᆯ 尊重히 너기면 반ᄃᆞ기 授記ᄅᆞᆯ 주어 三乘中에 退轉티 아니호ᄆᆞᆯ 得호미오</sent>
<sent type="anno" lang="chi" page="28b" num="4">二者我成佛已。天龍鬼神人及非人。若能於此著袈裟者。恭敬供養尊重讚歎。</sent>
<sent type="anno" lang="kor" page="28b" num="4">둘ᄒᆞᆫ 天 龍 鬼神 人과 非人괘 袈裟 니븐 사ᄅᆞᄆᆡ게 恭敬 供養 尊重 讚歎ᄒᆞ며</sent>
<sent type="anno" lang="chi" page="28b-29a" num="5">其人若得見此袈裟少分。卽得不退於三乘中。</sent>
<sent type="anno" lang="kor" page="28b-29a" num="5">이 袈裟 少分을 보면 ^ 三乘 中에 므르디 아니호ᄆᆞᆯ 得호미오</sent>
<sent type="anno" lang="chi" page="29a" num="1">三者若有衆生爲飢渴所逼。若貧窮鬼神下賤諸人。乃至餓鬼畜生。若得袈裟少分乃至四寸。其人卽得飲食充足。隨其所願疾得成就。</sent>
<sent type="anno" lang="kor" page="29a" num="1">세ᄒᆞᆫ 鬼神이며 사ᄅᆞᆷ이며 餓鬼 畜生애 니르리 袈裟 少分ᄋᆞᆯ 得ᄒᆞ면 飮食이 ᄀᆞᄃᆞ기 足ᄒᆞ며 願을 조차 ᄲᆞᆯ리 일우ᄆᆞᆯ 得호미오</sent>
<sent type="anno" lang="chi" page="29a" num="2">四者若有衆生共相違反。起賊想展轉鬥諍。若諸天龍八部人及非人共鬥諍時。念此袈裟。尋生悲心。柔軟之心。無怨賊心。寂滅之心。調伏善心。</sent>
<sent type="anno" lang="kor" page="29a" num="2">네ᄒᆞᆫ 衆生이 서르 싸호며 天龍 八部 人 非人이 서르 싸호ᇙ 제 이 袈裟ᄅᆞᆯ 念ᄒᆞ면 慈心을 내요미오</sent>
<sent type="anno" lang="chi" page="29a" num="3">五者有人若在兵甲鬥訟斷事之中。持此袈裟少分至此輩中。爲自護故。供養恭敬尊重袈裟。是諸人等無能侵毀觸嬈輕弄。常得勝他過此諸難。</sent>
<sent type="anno" lang="kor" page="29a" num="3">다ᄉᆞᄉᆞᆫ 兵馬ㅣ며 官訟ᄒᆞᄂᆞᆫ 가온ᄃᆡ 袈裟 少分ᄋᆞᆯ 가져 恭敬 尊重ᄒᆞ면 侵勞ᄒᆞ며 업시우리 업서 샤ᇰ녜 ᄂᆞᄆᆡ게셔 더우미니</sent>
<sent type="anno" lang="chi" page="29a-29b" num="4">若我袈裟不能成就如是五事聖功德者。則爲欺誑十方世界現在諸佛。</sent>
<sent type="anno" lang="kor" page="29a-29b" num="4">ᄒᆞ다가 내 袈裟ㅣ 이런 다ᄉᆞᆺ 일 聖^功德을 일우디 몯ᄒᆞ면 十方世界 現在諸佛ᄋᆞᆯ 소기ᅀᆞᆸ논디라</sent>
<sent type="anno" lang="chi" page="29b" num="1">於未來世不成菩提作佛。</sent>
<sent type="anno" lang="kor" page="29b" num="1">未來世예 菩提ᄅᆞᆯ 몯 일우오리ᅌᅵ다 ᄒᆞ시니라</sent>
<mark type="section_begin">○</mark>
<sent type="anno" lang="chi" page="29b" num="2">如僧祇律云。昔佛在世時。尊者達尼迦闇取官材罪在不捨。時瓶沙王信敬三寶。見達尼迦身著袈裟。雖取官材釋然不問。</sent>
<sent type="anno" lang="kor" page="29b" num="2">녜 達尼迦ㅣ 그윗 거슬 일버ᅀᅥ늘 甁沙王이 三寶ᄅᆞᆯ 信敬ᄒᆞ더니 達尼迦ㅣ 袈裟 니벳거늘 보고 묻디 아니ᄒᆞᆫ대</sent>
<sent type="anno" lang="chi" page="29b" num="3">比丘見已而白佛言。此達尼迦宿殖何業。爲瓶沙王原恕乃爾。</sent>
<sent type="anno" lang="kor" page="29b" num="3">比丘ㅣ 부텻긔 ᄉᆞᆯᄫᅩᄃᆡ 이 達尼迦ㅣ 아래 엇던 業을 시므관ᄃᆡ 甁沙王이 이리 赦ᄒᆞᄂᆞ니ᅌᅵᆺ고</sent>
<sent type="anno" lang="chi" page="29b" num="4">佛告比丘。乃往過去。爾時有一金翅鳥王。其身極大。兩翅相去六千餘里。</sent>
<sent type="anno" lang="kor" page="29b" num="4">부톄 니ᄅᆞ샤ᄃᆡ 過去에 ᄒᆞᆫ 金翅鳥王이 이쇼ᄃᆡ 모미 ᄀᆞ자ᇰ 커 두 ᄂᆞᆯ갯 사ᅀᅵ 六千餘里러니</sent>
<sent type="anno" lang="chi" page="29b-30a" num="5">常入海中取龍食之。</sent>
<sent type="anno" lang="kor" page="29b-30a" num="5">샤ᇰ녜 海^中에 드러 龍ᄋᆞᆯ 자바 먹거든</sent>
<sent type="anno" lang="chi" page="30a" num="1">諸龍常法畏金翅鳥。常求袈裟著宮門上。</sent>
<sent type="anno" lang="kor" page="30a" num="1">龍ᄃᆞᆯᄒᆡ 샤ᇰ녯 法에 金翅鳥ᄅᆞᆯ 므ᅀᅴ여 샤ᇰ녜 袈裟ᄅᆞᆯ 求ᄒᆞ야 宮門 우희 뒷거든</sent>
<sent type="anno" lang="chi" page="30a" num="2">鳥見袈裟生恭敬心。便不復前行食彼諸龍。</sent>
<sent type="anno" lang="kor" page="30a" num="2">金翅鳥ㅣ 袈裟 보고 恭敬心을 내야 나ᅀᅡ 드러 龍ᄋᆞᆯ 자바 먹디 아니ᄒᆞᄂᆞ니</sent>
<sent type="anno" lang="chi" page="30a" num="3">鳥食龍時。以翅博海水擗龍現而取食之。</sent>
<sent type="anno" lang="kor" page="30a" num="3">金翅鳥ㅣ 龍 머그ᇙ 저기면 ᄂᆞᆯ개로 바ᄅᆞᄅᆞᆯ 텨든 므리 갈아 디여 龍이 나거든 자바 먹ᄂᆞ니</sent>
<sent type="anno" lang="chi" page="30a" num="4">時有一龍爲鳥所逐。卽取袈裟戴著頂上。</sent>
<sent type="anno" lang="kor" page="30a" num="4">그제 ᄒᆞᆫ 龍이 金翅鳥의게 ᄧᅩ쳐 즉재 袈裟ᄅᆞᆯ 뎌ᇰ바기예 이여 ᄀᆞᅀᆞᆯ 조차 ᄃᆞᆮ더니</sent>
<sent type="anno" lang="chi" page="30a" num="5">尋岸而走。時金翅鳥化作婆羅門。追逐龍後種種罵言。</sent>
<sent type="anno" lang="kor" page="30a" num="5">그제 金翅鳥ㅣ 婆羅門이 ᄃᆞ외야 龍ᄋᆞᆯ ᄧᅩ차 ᄃᆞᄅᆞ며 種種ᄋᆞ로 구지조ᄃᆡ</sent>
<sent type="anno" lang="chi" page="30a-30b" num="6">汝今何不放此袈裟。</sent>
<sent type="anno" lang="kor" page="30a-30b" num="6">네 엇뎨 袈裟^ᄅᆞᆯ 더디디 아니ᄒᆞᄂᆞᆫ다</sent>
<sent type="anno" lang="chi" page="30b" num="1">龍畏死故急捉不捨。</sent>
<sent type="anno" lang="kor" page="30b" num="1">龍이 주그ᇙ가 두려 더 구디 자바 ᄇᆞ리디 아니터니</sent>
<sent type="anno" lang="chi" page="30b" num="2">爾時海邊有一仙人。龍時恐怖投趣仙人。鳥見仙人不敢復前。</sent>
<sent type="anno" lang="kor" page="30b" num="2">그제 바ᄅᆞᆳ ᄀᆞᅀᅢ ᄒᆞᆫ 仙人이 잇거늘 龍이 두려 仙人ᄋᆡ게 니거늘 金翅鳥ㅣ 仙人 보고 나ᅀᅡ 드디 몯거늘</sent>
<sent type="anno" lang="chi" page="30b" num="3">仙人卽出爲鳥說法。教鳥向龍共相懺悔已各去。</sent>
<sent type="anno" lang="kor" page="30b" num="3">仙人이 즉재 나 金翅鳥 爲ᄒᆞ야 說法ᄒᆞ고 金翅鳥 ᄀᆞᄅᆞ쳐 龍 向ᄒᆞ야 서르 懺悔ᄒᆞ고 各各 가게 ᄒᆞ니</sent>
<sent type="anno" lang="chi" page="30b" num="4">佛告比丘。昔仙人者今我身是。金翅鳥者瓶沙王是。爾時龍者達尼迦是。</sent>
<sent type="anno" lang="kor" page="30b" num="4">녯 仙人은 이젯 내 모미 긔오 金翅鳥ᄂᆞᆫ 甁沙王이 긔오 龍ᄋᆞᆫ 達尼迦ㅣ 긔라</sent>
<sent type="anno" lang="chi" page="30b-31a" num="5">昔蒙袈裟得免鳥食。今復蒙我袈裟因緣得脫王難。出家修道獲阿羅漢。是故當知。袈裟威力不可思議。</sent>
<sent type="anno" lang="kor" page="30b-31a" num="5">녜 袈裟ㅅ 히믈 니버 金翅鳥ᄋᆡ 머구믈 免코 이제 ᄯᅩ 내 袈裟ㅅ 因緣^으로 王難ᄋᆞᆯ 버스니 이럴ᄊᆡ 袈裟ㅅ 威力이 不可思議라</sent>
<mark type="section_begin">○</mark>
<sent type="anno" lang="chi" page="31a" num="1">又海龍王經云。爾時有龍王。而白世尊曰。於此海中無數種龍。有四種金翅鳥。常食斯龍及龍妻子。願佛擁護常得安隱。</sent>
<sent type="anno" lang="kor" page="31a" num="1">龍王이 世尊ᄭᅴ ᄉᆞᆯᄫᅩᄃᆡ 이 海中에 無數 가짓 龍ᄋᆞᆯ 네 가짓 金翅鳥ㅣ 샤ᇰ녜 자바 먹ᄂᆞ니 願ᄒᆞᆫᄃᆞᆫ 부톄 擁護ᄒᆞ샤 샤ᇰ녜 便安케 ᄒᆞ쇼셔</sent>
<sent type="anno" lang="chi" page="31a" num="2">於是世尊脫身皂衣。告海龍王。汝取是衣分與諸龍。皆令周遍。</sent>
<sent type="anno" lang="kor" page="31a" num="2">世尊이 니버 겨신 皂衣ᄅᆞᆯ 바ᄉᆞ샤 海龍王ᄃᆞ려 니ᄅᆞ샤ᄃᆡ 네 이 오ᄉᆞᆯ 가져다가 龍ᄃᆞᆯᄒᆞᆯ ᄂᆞᆫ호아 주라</sent>
<sent type="anno" lang="chi" page="31a" num="3">有值一縷者。金翅鳥王不能犯觸。持禁戒者所願必得。</sent>
<sent type="anno" lang="kor" page="31a" num="3">ᄒᆞᆫ 시ᄅᆞᆯ 맛나도 金翅鳥ㅣ 犯觸디 몯ᄒᆞ리며 禁戒 디니ᄂᆞᆫ 사ᄅᆞᄆᆞᆫ 願ᄒᆞ논 이ᄅᆞᆯ 반ᄃᆞ기 得ᄒᆞ리라</sent>
<sent type="anno" lang="chi" page="31a-31b" num="4">爾時諸龍各懷驚懼。各心念言。是佛皂衣甚爲小少。安得周遍大海諸龍。</sent>
<sent type="anno" lang="kor" page="31a-31b" num="4">그ᄢᅴ 龍ᄃᆞᆯ히 너교ᄃᆡ 부텻 皂衣 甚히 ^ 져그니 어딋던 차 도ᄅᆞ리오</sent>
<sent type="anno" lang="chi" page="31b" num="1">時佛則知龍心所疑。告龍王言。假使三千大千世界所有人民。各分如來皂衣終不減盡。</sent>
<sent type="anno" lang="kor" page="31b" num="1">그ᄢᅴ 부톄 龍ᄋᆡ 疑心ᄋᆞᆯ 아ᄅᆞ시고 龍王ᄃᆞ려 니ᄅᆞ샤ᄃᆡ 비록 三千大千世界예 잇ᄂᆞᆫ 사ᄅᆞᄆᆡ게 各各 如來ㅅ 皂衣ᄅᆞᆯ ᄂᆞᆫ호아 주어도 乃終내 다ᄋᆞ디 아니ᄒᆞ리라</sent>
<sent type="anno" lang="chi" page="31b" num="2">時龍卽取佛衣。而分作無鞅數百千萬段。各各分與。隨其所乏。廣狹大小自然給與。其衣如故給不知盡。當敬此衣。如敬世尊。如敬塔寺。</sent>
<sent type="anno" lang="kor" page="31b" num="2">그ᄢᅴ 龍이 無央 數百 千萬 그테 ᄂᆞᆫ호아 주어도 그 오시 녜라온 ᄃᆞᆺᄒᆞ더라</sent>
<sent type="anno" lang="chi" page="31b" num="3">佛言。觀如來衣者卽脫龍身。於是賢劫中皆得無著當般泥洹。</sent>
<sent type="anno" lang="kor" page="31b" num="3">부톄 니ᄅᆞ샤ᄃᆡ 如來ㅅ 옷 보니ᄂᆞᆫ 즉재 龍ᄋᆡ 모ᄆᆞᆯ 버서 賢劫中에 다 無着ᄋᆞᆯ 得ᄒᆞ야 반ᄃᆞ기 般泥洹ᄒᆞ리라</sent>
<sent type="anno" lang="chi" page="31b-32a" num="4">爾時四金翅鳥王各與千眷屬俱白佛言。今日吾等自歸三寶。悔過前犯奉持禁戒。</sent>
<sent type="anno" lang="kor" page="31b-32a" num="4">그ᄢᅴ 네 金翅鳥王이 各各 千眷屬과 ᄒᆞᆫᄢᅴ 와 부텨ᄭᅴ ᄉᆞᆯᄫᅩ^ᄃᆡ 오ᄂᆞᆯ 우리 三寶애 오ᅀᆞᄫᅡ 알픳 罪ᄅᆞᆯ 뉘으처 禁戒ᄅᆞᆯ 바다 디니ᅀᆞᄫᅩ리니</sent>
<sent type="anno" lang="chi" page="32a" num="1">從今日始常以無畏施一切龍。擁護正法到于滅盡。不違佛教。</sent>
<sent type="anno" lang="kor" page="32a" num="1">오ᄂᆞᆯ브터 샤ᇰ녜 無畏로 一切 龍ᄋᆡ게 施ᄒᆞ야 正法을 擁護ᄒᆞ야 滅盡에 다ᄃᆞᆮᄃᆞ록 부텻 ᄀᆞᄅᆞ치샤ᄆᆞᆯ 어긔디 아니호리ᅌᅵ다</sent>
<sent type="anno" lang="chi" page="32a" num="2">佛告四金翅鳥王。汝等先於金仁佛時。爲四比丘。名曰欣樂大欣樂上勝上友。</sent>
<sent type="anno" lang="kor" page="32a" num="2">부톄 네 金翅鳥王ᄃᆞ려 니ᄅᆞ샤ᄃᆡ 너희 아래 金仁佛ㅅ 時節에 네 比丘ㅣ ᄃᆞ외얫더니 일후미 欣樂과 大欣樂과 上勝과 上友왜러니</sent>
<sent type="anno" lang="chi" page="32a-32b" num="3">是四比丘違犯戒法。貪於供養不護身口意。作惡衆多。供養金仁佛亦不可計。</sent>
<sent type="anno" lang="kor" page="32a-32b" num="3">이 네 比丘ㅣ 戒法에 어긔여 供養ᄋᆞᆯ 貪ᄒᆞ야 身口意ᄅᆞᆯ 護持티 아니ᄒᆞ야 모딘 일 지ᅀᅩ미 ^ 만호ᄃᆡ 金仁佛 供養홈도 ᄯᅩ 몯 니ᄅᆞ 혜리러니</sent>
<sent type="anno" lang="chi" page="32b" num="1">以是之故不墮地獄。墮此禽獸。前後殺生不可稱計。</sent>
<sent type="anno" lang="kor" page="32b" num="1">이 젼ᄎᆞ로 地獄애 ᄠᅥ러디디 아니ᄒᆞ야 이 禽獸에 ᄠᅥ러디여 前後에 殺生호미 몯 니ᄅᆞ 혜리라</sent>
<sent type="anno" lang="chi" page="32b" num="2">佛現神足令識宿命。所作罪福普悉念之。我等寧沒身命不敢犯惡。</sent>
<sent type="anno" lang="kor" page="32b" num="2">부톄 神足ᄋᆞᆯ 나토샤 宿命을 아라 지ᅀᅩᆫ 罪福ᄋᆞᆯ 다 念케 ᄒᆞ야시ᄂᆞᆯ 우리ᄃᆞᆯ히 모미 주그ᇙ만뎌ᇰ 모딘 일 犯티 아니호리ᅌᅵ다 ᄒᆞ야ᄂᆞᆯ</sent>
<sent type="anno" lang="chi" page="32b" num="3">佛爲說經授其決言。彌勒佛時在第一會皆當得度。</sent>
<sent type="anno" lang="kor" page="32b" num="3">부톄 爲ᄒᆞ야 經 니ᄅᆞ샤 決斷ᄒᆞᆫ 마ᄅᆞᆯ 심기샤ᄃᆡ 彌勒佛 時예 第一會예 다 度脫ᄋᆞᆯ 得ᄒᆞ리라</sent>
<mark type="section_begin">○</mark>
<sent type="anno" lang="chi" page="32b-33a" num="4">佛言。我昔爲於一切衆生。修諸苦行起大悲心。</sent>
<sent type="anno" lang="kor" page="32b-33a" num="4">부톄 니ᄅᆞ샤ᄃᆡ 내 녜 一切 衆生 爲ᄒᆞ야 여러 가짓 苦行ᄋᆞᆯ 닷가 大悲心^을 니ᄅᆞ와다</sent>
<sent type="anno" lang="chi" page="33a" num="1">捨身頭目耳鼻舌等。各如毘福羅山。</sent>
<sent type="anno" lang="kor" page="33a" num="1">모미며 머리며 누니며 귀며 고히며 혀ᄃᆞᆯᄒᆞᆯ ᄇᆞ료미 各各 毗福羅山이 ᄀᆞᆮᄒᆞ며</sent>
<sent type="anno2" lang="kor" page="33a" num="2">毗福羅山ᄋᆞᆫ 天竺에셔 사ᄅᆞ미 샤ᇰ녜 보아 수ᄫᅵ 信ᄒᆞᆯᄊᆡ 니ᄅᆞ시니라</sent>
<sent type="anno" lang="chi" page="33a" num="3">及捨象馬國城妻子。經於三千阿僧祇劫。悲愍一切苦惱衆生。及謗正法毀呰賢聖。</sent>
<sent type="anno" lang="kor" page="33a" num="3">ᄯᅩ 象馬國城 妻子ᄅᆞᆯ ᄇᆞ려 三千 阿僧祇劫을 디내야 一切 苦惱 衆生과 正法 비우ᅀᅳ며 賢聖 헐며</sent>
<sent type="anno" lang="chi" page="33a-33b" num="4">無慚無愧不善衆生。及於一切淨佛國土所棄衆生。</sent>
<sent type="anno" lang="kor" page="33a-33b" num="4">慚愧 업슨 善티 몯ᄒᆞᆫ 衆生과 一切 淨佛國土애셔 ᄇᆞ^룐 衆生ᄋᆞᆯ 어엿비 너겨</sent>
<sent type="anno" lang="chi" page="33b" num="1">爲如是等諸衆生故。發願在於五濁惡世成無上道。</sent>
<sent type="anno" lang="kor" page="33b" num="1">이러틋ᄒᆞᆫ 衆生ᄃᆞᆯᄒᆞᆯ 爲혼 젼ᄎᆞ로 發願ᄒᆞ야 五濁惡世예 이셔 無上道ᄅᆞᆯ 일워</sent>
<sent type="anno" lang="chi" page="33b" num="2">爲救三塗苦惱衆生。安置善道及涅槃樂。</sent>
<sent type="anno" lang="kor" page="33b" num="2">三塗 苦惱 衆生ᄋᆞᆯ 救ᄒᆞ야 善道와 涅槃樂애 便安히 두노니</sent>
<sent type="anno" lang="chi" page="33b" num="3">若有衆生。於我法中爲我出家。剃除鬚髮被著袈裟。</sent>
<sent type="anno" lang="kor" page="33b" num="3">衆生이 내 法中에 날 爲ᄒᆞ야 出家ᄒᆞ야 鬚髮 갓고 袈裟 니버</sent>
<sent type="anno" lang="chi" page="33b" num="4">雖不受戒及受毀犯。</sent>
<sent type="anno" lang="kor" page="33b" num="4">비록 戒ᄅᆞᆯ 受티 아니커나 受ᄒᆞ얫다가 허러 犯ᄒᆞ야도</sent>
<sent type="anno" lang="chi" page="33b" num="5">若有護持供養是人。得大果報。</sent>
<sent type="anno" lang="kor" page="33b" num="5">이 사ᄅᆞᄆᆞᆯ 護持 供養ᄒᆞ면 큰 果報ᄅᆞᆯ 得ᄒᆞ리니</sent>
<sent type="anno" lang="chi" page="33b" num="6">何況供養具持戒者。</sent>
<sent type="anno" lang="kor" page="33b" num="6">ᄒᆞᄆᆞᆯ며 ᄀᆞ초 持戒ᄒᆞᄂᆞ니ᄅᆞᆯ 供養호미ᄯᆞ녀</sent>
<sent type="anno" lang="chi" page="33b-34a" num="7">若未來世。國王大臣及斷事者。</sent>
<sent type="anno" lang="kor" page="33b-34a" num="7">ᄒᆞ다가 未來世예 國王 大^臣과 公事ᄒᆞᇙ 사ᄅᆞ미</sent>
<sent type="anno" lang="chi" page="34a" num="1">於我弟子及著袈裟罵辱打縛。或驅使及奪財物資生之具。</sent>
<sent type="anno" lang="kor" page="34a" num="1">내 弟子와 袈裟 니븐 사ᄅᆞᄆᆡ게 구지저 辱ᄒᆞ며 티며 얽ᄆᆡ며 브리며 財物 資生ᄒᆞᇙ 거슬 아ᅀᆞ면</sent>
<sent type="anno" lang="chi" page="34a" num="2">是人則壞三世諸佛眞實報身。則挑一切天人眼目。則隱一切諸佛正法。令諸天人墮於地獄。</sent>
<sent type="anno" lang="kor" page="34a" num="2">이 사ᄅᆞᄆᆞᆫ 三世 諸佛ㅅ 眞實 報身을 허논디며 一切 天 人 眼目ᄋᆞᆯ ᄇᆞᆯ아 내논 디며 一切 諸佛ㅅ 正法을 숨겨 天人ᄃᆞᆯ히 地獄애 ᄠᅥ러디게 ᄒᆞ논 디라</sent>
<sent type="anno" lang="chi" page="34a" num="3">時憍陳如及梵天王。而白佛言。</sent>
<sent type="anno" lang="kor" page="34a" num="3">그ᄢᅴ 憍陳如와 梵天王이 부텻긔 ᄉᆞᆯᄫᅩᄃᆡ</sent>
<sent type="anno" lang="chi" page="34a" num="4">若有爲佛剃除鬚髮。被著袈裟不受禁戒。受已毀犯。</sent>
<sent type="anno" lang="kor" page="34a" num="4">ᄒᆞ다가 부텨 爲ᄒᆞᅀᆞᄫᅡ 鬚髮 갓고 袈裟 니버 禁戒ᄅᆞᆯ 受티 아니커나 受ᄒᆞ얫다가 허러 犯ᄒᆞ야도</sent>
<sent type="anno" lang="chi" page="34a-34b" num="5">若王大臣及斷事者。罵辱打縛得幾許罪。</sent>
<sent type="anno" lang="kor" page="34a-34b" num="5">王이어^나 大臣이어나 公事ᄒᆞᇙ 사ᄅᆞ미 구지저 辱ᄒᆞ며 티며 ᄆᆡ면 언맛 罪ᄅᆞᆯ 어드리ᅌᅵᆺ고</sent>
<sent type="anno" lang="chi" page="34b" num="1">佛告梵王。我今爲汝且略說之。</sent>
<sent type="anno" lang="kor" page="34b" num="1">부톄 梵王ᄃᆞ려 니ᄅᆞ샤ᄃᆡ 내 너 爲ᄒᆞ야 어둘 닐오리라</sent>
<sent type="anno" lang="chi" page="34b" num="2">若人出於萬億佛血得罪多不。</sent>
<sent type="anno" lang="kor" page="34b" num="2">아모 사ᄅᆞ미나 萬億 부텻 피ᄅᆞᆯ 내면 罪 만ᄒᆞ려 져그려</sent>
<sent type="anno" lang="chi" page="34b" num="3">梵王答佛。若人但出一佛身血。其罪尚多無量無邊。何況具出萬億佛血。</sent>
<sent type="anno" lang="kor" page="34b" num="3">梵王이 對答ᄒᆞᅀᆞᄫᅩᄃᆡ 다ᄆᆞᆫ ᄒᆞᆫ 부텻 모매 피ᄅᆞᆯ 내야도 罪 無量無邊커니 ᄒᆞᄆᆞᆯ며 萬億 부텻 피 내요미ᄯᆞ니ᅌᅵᆺ가</sent>
<sent type="anno" lang="chi" page="34b" num="4">終無有能廣說彼人罪業果報。</sent>
<sent type="anno" lang="kor" page="34b" num="4">뎌 罪業 果報ᄅᆞᆯ 能히 니ᄅᆞᇙ 사ᄅᆞ미 乃終내 업스리ᅌᅵ다</sent>
<sent type="anno" lang="chi" page="34b-35a" num="5">佛告梵王。若有惱亂罵辱打縛爲我剃髮被著袈裟不受禁戒受而犯者。得罪多被出萬億佛血。</sent>
<sent type="anno" lang="kor" page="34b-35a" num="5">부톄 梵王ᄃᆞ려 니ᄅᆞ샤ᄃᆡ 날 爲ᄒᆞ야 머리 갓고 袈裟 니븐 사ᄅᆞ미 禁戒ᄅᆞᆯ 受티 아니커나 受^ᄒᆞ얫다가 犯ᄒᆞᆫ 사ᄅᆞᄆᆞᆯ 어즈려 구지저 辱ᄒᆞ며 티며 ᄆᆡ면 萬億 부텻 피 낸 거긔셔 罪 어두미 더하리니</sent>
<sent type="anno" lang="chi" page="35a" num="1">何以故。是人爲我出家剃髮被著袈裟。雖不受戒或受毀犯。</sent>
<sent type="anno" lang="kor" page="35a" num="1">엇뎨어뇨 ᄒᆞ란ᄃᆡ 이 사ᄅᆞ미 날 爲ᄒᆞ야 出家ᄒᆞ야 머리 갓고 袈裟 니브면 비록 戒ᄅᆞᆯ 受 아니커나 시혹 受ᄒᆞ얫다가 허러 犯ᄒᆞ야도</sent>
<sent type="anno" lang="chi" page="35a" num="2">是人猶能爲諸天人示涅槃道。</sent>
<sent type="anno" lang="kor" page="35a" num="2">이 사ᄅᆞ미 오히려 能히 諸 天 人 爲ᄒᆞ야 涅槃道ᄅᆞᆯ 뵈리며</sent>
<sent type="anno" lang="chi" page="35a" num="3">是人便已於三寶中心得敬信。勝於一切九十五道。</sent>
<sent type="anno" lang="kor" page="35a" num="3">이 사ᄅᆞ미 곧 ᄒᆞ마 三寶中에 敬信ᄒᆞᆫ ᄆᆞᅀᆞᄆᆞᆯ 得ᄒᆞ야 一切 九十五道애 더어</sent>
<sent type="anno" lang="chi" page="35a" num="4">其人必能速入涅槃。勝於一切在家俗人。</sent>
<sent type="anno" lang="kor" page="35a" num="4">그 사ᄅᆞ미 반ᄃᆞ기 涅槃애 ᄲᆞᆯ리 드러 一切 在家 俗人의게 더으니라</sent>
<sent type="anno" lang="chi" page="35a-35b" num="5">是故天人應當供養。</sent>
<sent type="anno" lang="kor" page="35a-35b" num="5">이^럴ᄊᆡ 天人이 供養ᄒᆞ야ᅀᅡ ᄒᆞ리라</sent>
<sent type="anno" lang="chi" page="35b" num="1">若有國王見出家人作大罪業。止得如法擯。出國土及在寺外。不得鞭打及以罵辱。一切不應如其身罪。</sent>
<sent type="anno" lang="kor" page="35b" num="1">ᄒᆞ다가 國王이 出家ᄒᆞᆫ 사ᄅᆞ미 큰 罪業 지ᅀᅥ든 보고 오직 法다ᄫᅵ 國土와 뎔 밧긔 내좃디ᄫᅵ 티며 구지저 辱ᄒᆞ며 一切 제 罪다ᄫᅵ 몯ᄒᆞ리라</sent>
<sent type="anno" lang="chi" page="35b" num="2">若故打罵。是人便已退失解脫。及離一切人天善道。必定歸趣阿鼻地獄。何況鞭打爲佛出家具持戒者。</sent>
<sent type="anno" lang="kor" page="35b" num="2">ᄒᆞ다가 티며 구지즈면 이 사ᄅᆞ미 곧 ᄒᆞ마 解脫애 므르며 一切 人天 善道ᄅᆞᆯ 여희여 阿鼻地獄애 一定히 가리니 ᄒᆞᄆᆞᆯ며 부텨 爲ᄒᆞ야 出家ᄒᆞ야 ᄀᆞ초 持戒ᄒᆞᆫ 사ᄅᆞᄆᆞᆯ 튜미ᄯᆞ녀</sent>
<mark type="section_begin">○</mark>
<sent type="anno" lang="chi" page="35b-36a" num="3">如來臨涅槃三月未至前。命文殊師利。汝往戒壇所嗚鍾。召四方菩薩并及比丘天龍八部等。使集祇桓。</sent>
<sent type="anno" lang="kor" page="35b-36a" num="3">如來 涅槃 臨ᄒᆞ샤 석ᄃᆞ리 몯 미처 겨샤 文殊師利 命ᄒᆞ샤 네 戒壇所애 ^ 가 붑 텨 四方 菩薩와 比丘 天龍 八部 等을 블러 祇桓애 몯게 ᄒᆞ라</sent>
<sent type="anno" lang="chi" page="36a" num="1">文殊依命告集已。世尊告文殊大衆言。我初踰城入山學道。以無價寶衣貿得鹿裘著。</sent>
<sent type="anno" lang="kor" page="36a" num="1">文殊ㅣ 모도아시ᄂᆞᆯ 世尊이 文殊 大衆ᄃᆞ려 니ᄅᆞ샤ᄃᆡ 내 처ᅀᅥᆷ 城 나마 山애 드러 道 ᄇᆡ호ᇙ 제 값 업슨 寶衣로 鹿皮 갓옷 밧고아 니부니</sent>
<sent type="anno" lang="chi" page="36a" num="2">有樹神現身。手執僧伽梨。告我言。悉達太子。汝今修道定得正覺。</sent>
<sent type="anno" lang="kor" page="36a" num="2">樹神이 모ᄆᆞᆯ 現ᄒᆞ야 소내 僧伽梨ᄅᆞᆯ 자바 날ᄃᆞ려 닐오ᄃᆡ 悉達太子하 이제 道理 닷ᄀᆞ시ᄂᆞ니 一定ᄒᆞ야 正覺ᄋᆞᆯ 得ᄒᆞ시리니</sent>
<sent type="anno" lang="chi" page="36a" num="3">過去迦葉涅槃時。將此布僧伽梨大衣付囑於我。</sent>
<sent type="anno" lang="kor" page="36a" num="3">過去 迦葉佛 涅槃ᄒᆞ시ᇙ 제 이 뵈 僧伽梨 大衣ᄅᆞᆯ 내게 付囑ᄒᆞ샤ᄃᆡ</sent>
<sent type="anno" lang="chi" page="36a-36b" num="4">令善守護待至仁者出世。令我付悉達。</sent>
<sent type="anno" lang="kor" page="36a-36b" num="4">이대 ^ 守護ᄒᆞ얫다가 仁者ㅣ 世間애 나거시든 悉達ᄭᅴ 받ᄌᆞᄫᆞ라 ᄒᆞ시더ᅌᅵ다 ᄒᆞ야ᄂᆞᆯ</sent>
<sent type="anno" lang="chi" page="36b" num="1">我於于時欲受大衣。地便大動。樹神告言。今爲汝開衣示福田相。</sent>
<sent type="anno" lang="kor" page="36b" num="1">내 그제 大衣 바도려 ᄒᆞᇙ 제 ᄯᅡ히 ᄀᆞ자ᇰ 뮈더니 樹神이 닐오ᄃᆡ 이제 太子 爲ᄒᆞ야 오ᄉᆞᆯ 여러 福田相ᄋᆞᆯ 뵈ᅀᆞᆸ노ᅌᅵ다 ᄒᆞ고 여러늘</sent>
<sent type="anno" lang="chi" page="36b" num="2">樹神既開我見福田相。卽入金剛三昧定。地又大動。</sent>
<sent type="anno" lang="kor" page="36b" num="2">내 福田相ᄋᆞᆯ 보고 즉재 金剛三昧定에 드로니 ᄯᅡ히 ᄯᅩ ᄀᆞ자ᇰ 뮈더니</sent>
<sent type="anno" lang="chi" page="36b" num="3">樹神又言。汝今猶是俗人。未合被此法衣。當置于頂上恭敬供養。令汝求佛道不爲魔嬈。</sent>
<sent type="anno" lang="kor" page="36b" num="3">樹神이 ᄯᅩ 닐오ᄃᆡ 太子ㅣ 이제 ᄉᆞᆫᄌᆡ 俗人이샤 이 法衣 닙디 몯ᄒᆞ시리니 頂上애 두샤 恭敬 供養ᄒᆞ시면 佛道 求ᄒᆞ샤매 魔ㅣ 어즈리디 몯ᄒᆞ리ᅌᅵ다</sent>
<sent type="anno" lang="chi" page="36b-37a" num="4">我依樹神。卽以頭頂戴之。我初戴時大地震動。不勝我身。</sent>
<sent type="anno" lang="kor" page="36b-37a" num="4">내 樹神^의 마ᄅᆞᆯ 브터 즉재 뎌ᇰ바기예 이유니 처ᅀᅥᆷ 이ᇙ 제 大地 震動ᄒᆞ야 내 모ᄆᆞᆯ 몯 이긔어늘</sent>
<sent type="anno" lang="chi" page="37a" num="1">彼地神堅牢從金剛際踊出金剛山。隨我所行處處承我。始得安住。</sent>
<sent type="anno" lang="kor" page="37a" num="1">뎌 地神 堅窂ㅣ 金剛ㅅ ᄀᆞᅀᆞᆯ 從ᄒᆞ야셔 金剛山ᄋᆞᆯ 소사 내야 내 ᄃᆞᆫ뇨ᄆᆞᆯ 조차 곧마다 나ᄅᆞᆯ 바다ᅀᅡ 始作ᄒᆞ야 便安히 住호라</sent>
<sent type="anno" lang="chi" page="37a" num="2">我時六年苦行身體既羸。衣猶頂上不敢辭疲。</sent>
<sent type="anno" lang="kor" page="37a" num="2">내 그제 六年 苦行ᄒᆞ야 모미 시드로ᄃᆡ 오ᄉᆞᆯ ᄉᆞᆫᄌᆡ 頂上애 두어 잇비 아니 너기다니</sent>
<sent type="anno" lang="chi" page="37a" num="3">唯有梵王數來見我。深起大悲愍我勞苦。將我伽梨上至梵天。地又大動日月無光。</sent>
<sent type="anno" lang="kor" page="37a" num="3">오직 梵王이 ᄌᆞ조 와 날 보고 내 ᄀᆞᆺᄂᆞᆫ가 ᄒᆞ야 내 伽梨ᄅᆞᆯ 가져 梵天에 올아 가니 ᄯᅡ히 ᄯᅩ ᄀᆞ자ᇰ 뮈오 日月이 光明 업거늘</sent>
<sent type="anno" lang="chi" page="37a-37b" num="4">地神又告梵言。汝可持衣還安頂上。</sent>
<sent type="anno" lang="kor" page="37a-37b" num="4">地神이 ᄯᅩ 梵王ᄃᆞ려 닐오ᄃᆡ 네 오ᄉᆞᆯ ^ 가져 도로 頂上애 놋ᄉᆞᄫᆞ라</sent>
<sent type="anno" lang="chi" page="37b" num="1">梵王依教。大地乃安。日月還明。</sent>
<sent type="anno" lang="kor" page="37b" num="1">梵王이 그리ᄒᆞ니 大地 便安ᄒᆞ고 日月이 도로 ᄇᆞᆰ더라</sent>
<sent type="anno" lang="chi" page="37b" num="2">太子又告梵王。汝知僧伽梨在我頂上意不。</sent>
<sent type="anno" lang="kor" page="37b" num="2">내 ᄯᅩ 梵王ᄃᆞ려 닐오ᄃᆡ 네 僧伽梨 내 頂上애 잇논 ᄠᅳ들 아ᄂᆞᆫ다 모ᄅᆞᄂᆞᆫ다</sent>
<sent type="anno" lang="chi" page="37b" num="3">答言不知。</sent>
<sent type="anno" lang="kor" page="37b" num="3">對答호ᄃᆡ 모ᄅᆞ노ᅌᅵ다</sent>
<sent type="anno" lang="chi" page="37b" num="4">太子言。此爲未來諸惡比丘比丘尼等。不敬我解脫法服故。以衣在頂上住。爲摧伏天魔外道故。</sent>
<sent type="anno" lang="kor" page="37b" num="4">내 닐오ᄃᆡ 이ᄂᆞᆫ 未來옛 모딘 比丘 比丘尼ᄃᆞᆯ히 내ᄋᆡ 解脫 法服ᄋᆞᆯ 恭敬 아니ᄒᆞ릴ᄊᆡ 頂上애 두어 天魔外道ᄅᆞᆯ 것거 降伏ᄒᆡ요려 ᄒᆞ논 젼ᄎᆡ라</sent>
<sent type="anno" lang="chi" page="37b" num="5">我入河浴。受二牧女乳糜時。</sent>
<sent type="anno" lang="kor" page="37b" num="5">내 河애 드러 沐浴ᄒᆞ고 두 牧女의 졋粥 바ᄃᆞᇙ 저긔</sent>
<sent type="anno2" lang="kor" page="38a" num="1">菩薩이 道樹에 가시ᇙ 제 天人이 善生村主의 두 ᄯᆞᆯᄃᆞ려 닐오ᄃᆡ 네 ᄆᆞᆺ 처ᅀᅥ믜 바ᄇᆞᆯ 施ᄒᆞᅀᆞᄫᆞ라</sent>
<sent type="anno2" lang="kor" page="38a" num="2">그제 두 ᄯᆞ리 ᄒᆞᆫ 일후믄 難陁ㅣ오 두 일후믄 婆羅ㅣ러니 져즈로 粥 쑤더니 그 가마 우희 種種 瑞相이 現커ᄂᆞᆯ</sent>
<sent type="anno2" lang="kor" page="38a" num="3">바리예 다마 菩薩ᄭᅴ 받ᄌᆞᄫᅡᄂᆞᆯ 좌시고 바리ᄅᆞᆯ 尼連河애 더뎌시ᄂᆞᆯ 天帝釋이 天上애 가져다가 塔 일어 두ᅀᅡᆸ고 供養ᄒᆞᅀᆞᆸᄂᆞ니라</sent>
<mark type="section_begin">○</mark>
<sent type="anno2" lang="kor" page="38a-38b" num="4">如來ㅅ 모미 ᄒᆞ마 無量 阿僧祇劫에 飮食을 受티 아니커신^마ᄅᆞᆫ 聲聞ᄃᆞᆯ 爲ᄒᆞ샤 니ᄅᆞ샤ᄃᆡ</sent>
<sent type="anno2" lang="kor" page="38b" num="1">두 牧牛女의 졋粥을 몬져 바도라 ᄒᆞ시니라</sent>
<sent type="anno2" lang="kor" page="38b" num="2">牧牛ᄂᆞᆫ 쇼 칠씨라</sent>
<sent type="anno" lang="chi" page="38b" num="3">被著此大衣卽得第三禪樂。衆苦皆盡。</sent>
<sent type="anno" lang="kor" page="38b" num="3">이 大衣ᄅᆞᆯ 니버 즉재 第三禪樂ᄋᆞᆯ 得ᄒᆞ야 한 受苦ㅣ 다 다ᄋᆞ며</sent>
<sent type="anno" lang="chi" page="38b" num="4">我坐菩提樹初轉法輪。爾時樹神將塔來奉上我。令我脫此服安置塔中。</sent>
<sent type="anno" lang="kor" page="38b" num="4">내 菩提樹에 안자 처ᅀᅥᆷ 法輪 轉ᄒᆞᇙ 제 樹神이 塔ᄋᆞᆯ 가져 와 내게 올이고 이 오ᄉᆞᆯ 바사 塔中에 두게 ᄒᆞ니라</sent>
<sent type="anno" lang="chi" page="38b" num="5">我自成佛來于今五十載。敬重此大衣守護自濯。</sent>
<sent type="anno" lang="kor" page="38b" num="5">내 成佛ᄒᆞᆫ 後로 이제 쉰 ᄒᆡᄅᆞᆯ 이 大衣ᄅᆞᆯ 恭敬ᄒᆞ야 重히 너겨 守護ᄒᆞ야 손ᅀᅩ ᄲᆞ라</sent>
<sent type="anno" lang="chi" page="38b-39a" num="6">常使金剛神擎持寶塔。未嘗置地。</sent>
<sent type="anno" lang="kor" page="38b-39a" num="6">샤ᇰ녜 金剛神을 브려 寶塔ᄋᆞᆯ 바다 ᄯᅡ해 노티 아니케 ^ ᄒᆞ고</sent>
<sent type="anno" lang="chi" page="39a" num="1">每轉法輪便被此服。自成道來被著五十度。</sent>
<sent type="anno" lang="kor" page="39a" num="1">ᄆᆡᅀᅣᇰ 法輪 轉ᄒᆞᇙ 제 곧 이 오ᄉᆞᆯ 니버 成道ᄒᆞᆫ 後로 쉰 디위ᄅᆞᆯ 니부니</sent>
<sent type="anno" lang="chi" page="39a" num="2">我欲涅槃須有付囑。</sent>
<sent type="anno" lang="kor" page="39a" num="2">내 涅槃호려 ᄒᆞ노니 모로매 付囑호ᇙ ᄃᆡ 이시리라</sent>
<mark type="section_begin">○</mark>
<sent type="anno" lang="chi" page="39a" num="4">佛告文殊及諸比丘天龍八部等。</sent>
<sent type="anno" lang="kor" page="39a" num="4">부톄 文殊와 諸 比丘 天龍 八部 等ᄃᆞ려 니ᄅᆞ샤ᄃᆡ</sent>
<sent type="anno" lang="chi" page="39a" num="5">此是迦葉佛麤布僧伽梨有大威德。</sent>
<sent type="anno" lang="kor" page="39a" num="5">이ᄂᆞᆫ 迦葉佛 麁布 僧伽梨니 큰 威德이 잇ᄂᆞ니</sent>
<sent type="anno" lang="chi" page="39a" num="6">我以佛眼觀諸天龍鬼神及十地菩薩等。未能動此大衣如毛髮許。</sent>
<sent type="anno" lang="kor" page="39a" num="6">내 佛眼ᄋᆞ로 보니 諸 天龍 鬼神과 十地菩薩ᄃᆞᆯ히 이 大衣ᄅᆞᆯ 터럭 귿마도 뮈우디 몯ᄒᆞᄂᆞ니</sent>
<sent type="anno" lang="chi" page="39a" num="7">既不能動唯有如來擎此衣塔。</sent>
<sent type="anno" lang="kor" page="39a" num="7">오직 如來옷 이 衣塔ᄋᆞᆯ 받ᄂᆞ니라 ᄒᆞ시고</sent>
<sent type="anno" lang="chi" page="39a" num="8">三匝繞戒壇。從南面西階升于戒壇上。</sent>
<sent type="anno" lang="kor" page="39a" num="8">세 ᄇᆞᆯ 戒壇ᄋᆞᆯ 가ᇝ도ᄅᆞ샤 南面 西階로 戒壇애 오ᄅᆞ샤</sent>
<sent type="anno" lang="chi" page="39b" num="1">從西面北轉至于北面上立。</sent>
<sent type="anno" lang="kor" page="39b" num="1">西面을 從ᄒᆞ야 北녀그로 도ᄅᆞ샤 北面에 가 셔샤</sent>
<sent type="anno" lang="chi" page="39b" num="2">世尊擲衣塔上空中。</sent>
<sent type="anno" lang="kor" page="39b" num="2">世尊이 衣塔ᄋᆞᆯ 더디샤 空中에 올이시니</sent>
<sent type="anno" lang="chi" page="39b" num="3">衣塔放光遍照百億國土。</sent>
<sent type="anno" lang="kor" page="39b" num="3">衣塔이 放光ᄒᆞ야 百億國土ᄅᆞᆯ 차 비취니</sent>
<sent type="anno" lang="chi" page="39b" num="4">一切苦趣蒙光皆除。猶如天樹妙樂國土。</sent>
<sent type="anno" lang="kor" page="39b" num="4">一切 苦趣ㅣ 光明 닙ᄉᆞᄫᅡ 다 더러 天樹 妙樂 國土ㅣ ᄀᆞᆮ더니</sent>
<sent type="anno" lang="chi" page="39b" num="5">如來發聲普告諸佛。</sent>
<sent type="anno" lang="kor" page="39b" num="5">如來 音聲 내샤 諸佛ᄭᅴ 너비 告ᄒᆞ샤ᄃᆡ</sent>
<sent type="anno" lang="chi" page="39b" num="6">我欲涅槃。有古迦葉佛麤布僧伽梨。付我住持末法衆生。</sent>
<sent type="anno" lang="kor" page="39b" num="6">내 涅槃코져 ᄒᆞ노니 녯 迦葉佛ㅅ 麁布 僧伽梨ᄅᆞᆯ 내게 付囑ᄒᆞ샤 末法 衆生ᄋᆞᆯ 住持ᄒᆞ시니</sent>
<sent type="anno" lang="chi" page="39b-40a" num="7">諸來十方佛等。願各捨一衣共持末法。</sent>
<sent type="anno" lang="kor" page="39b-40a" num="7">諸來十方佛 等이 願ᄒᆞᆫᄃᆞᆫ 各各 ᄒᆞᆫ 오ᄉᆞᆯ ᄇᆞ리샤 末^法을 모다 디니쇼셔</sent>
<sent type="anno" lang="chi" page="40a" num="1">十方諸佛聞是語已。卽各脫僧伽梨以施牟尼佛。世尊受已</sent>
<sent type="anno" lang="kor" page="40a" num="1">十方 諸佛이 즉재 各各 僧伽梨ᄅᆞᆯ 바ᄉᆞ샤 牟尼佛ᄭᅴ 施ᄒᆞ야시ᄂᆞᆯ 世尊이 바다시ᄂᆞᆯ</sent>
<sent type="anno" lang="chi" page="40a" num="2">魔王又白佛言。伏願哀愍聽。我欲施黃金珠寶用作盛衣塔。願見聽許。</sent>
<sent type="anno" lang="kor" page="40a" num="2">魔王이 부텨ᄭᅴ ᄉᆞᆯᄫᅩᄃᆡ 내 黃金 珠寶로 옷 다ᄆᆞᆶ 塔ᄋᆞᆯ ᄆᆡᇰᄀᆞ라 받ᄌᆞᆸ고져 ᄒᆞ노니 願ᄒᆞᆫᄃᆞᆫ 어엿비 너기샤 드르쇼셔</sent>
<sent type="anno" lang="chi" page="40a" num="3">世尊許已。便以神力於一念頃衆塔皆成。</sent>
<sent type="anno" lang="kor" page="40a" num="3">世尊이 許ᄒᆞ야시ᄂᆞᆯ 곧 神力으로 ᄒᆞᆫ 念 ᄊᆞᅀᅵ예 한 塔이 다 일어늘</sent>
<sent type="anno" lang="chi" page="40a" num="4">成已。世尊自將大衣一一內寶塔中。</sent>
<sent type="anno" lang="kor" page="40a" num="4">世尊이 ᄌᆞ걔 大衣ᄅᆞᆯ 자ᄇᆞ샤 낫나치 寶塔中에 녀허시ᄂᆞᆯ</sent>
<sent type="anno" lang="chi" page="40a" num="5">魔衆白佛。不知此塔付囑何人安置何處。</sent>
<sent type="anno" lang="kor" page="40a" num="5">魔衆이 부텨ᄭᅴ ᄉᆞᆯᄫᅩᄃᆡ 이 塔ᄋᆞᆯ 엇던 사ᄅᆞᄆᆡ게 付囑ᄒᆞ시며 엇던 ᄯᅡ해 便安히 두시리ᅌᅵᆺ고</sent>
<sent type="anno" lang="chi" page="40b" num="1">於是如來臨欲涅槃。卽告羅雲。汝命阿難來。</sent>
<sent type="anno" lang="kor" page="40b" num="1">그제 如來 ᄒᆞ마 涅槃호려 즉재 羅雲이ᄃᆞ려 니ᄅᆞ샤ᄃᆡ 네 阿難이 블러 오라</sent>
<sent type="anno" lang="chi" page="40b" num="2">阿難來已。世尊放光遍照大千。百億釋迦俱集祇桓。諸佛集已。</sent>
<sent type="anno" lang="kor" page="40b" num="2">阿難이 오나ᄂᆞᆯ 世尊이 放光ᄒᆞ샤 大千을 차 비취시니 百億 釋迦ㅣ 다 祇桓애 몯거시ᄂᆞᆯ</sent>
<sent type="anno" lang="chi" page="40b" num="3">世尊卽從坐起升于戒壇。又告阿難。</sent>
<sent type="anno" lang="kor" page="40b" num="3">世尊이 즉재 坐로셔 니르샤 戒壇애 오ᄅᆞ샤 ᄯᅩ 阿難이ᄃᆞ려 니ᄅᆞ샤ᄃᆡ</sent>
<sent type="anno" lang="chi" page="40b" num="4">汝往震旦國。於淸涼山窟。命文殊師利。我欲付囑迦葉僧伽梨。</sent>
<sent type="anno" lang="kor" page="40b" num="4">네 震旦國에 가 淸涼山窟에 文殊師利ᄃᆞ려 命호ᄃᆡ 내 迦葉 僧伽梨ᄅᆞᆯ 付囑호려 ᄒᆞ노라 ᄒᆞ라</sent>
<sent type="anno" lang="chi" page="40b-41a" num="5">諸來釋迦佛。卽與文殊。於一彈指頃來至戒壇。佛告文殊及諸來大衆。</sent>
<sent type="anno" lang="kor" page="40b-41a" num="5">諸來釋迦佛이 즉재 文殊와 彈指ㅅ ᄉᆞᅀᅵ예 戒壇애 오나시ᄂᆞᆯ 부^톄文殊와 諸來大衆ᄃᆞ려 니ᄅᆞ샤ᄃᆡ</sent>
<sent type="anno" lang="chi" page="41a" num="1">我今涅槃。欲付汝迦葉佛衣塔持我遺法。</sent>
<sent type="anno" lang="kor" page="41a" num="1">내 이제 涅槃ᄒᆞ릴ᄊᆡ 너를 迦葉佛 衣塔을 맛뎌 내 遺法을 디니게 코져 ᄒᆞ노니</sent>
<sent type="anno" lang="chi" page="41a" num="2">我入涅槃後。將迦葉衣塔置我戒壇北經于十二年。</sent>
<sent type="anno" lang="kor" page="41a" num="2">내 涅槃애 든 後에 迦葉 衣塔ᄋᆞᆯ 내 戒壇 北에 두어 열두 ᄒᆡᄅᆞᆯ 디내라</sent>
<sent type="anno" lang="chi" page="41a" num="3">又告四天王。汝將天樂常供養衣塔。</sent>
<sent type="anno" lang="kor" page="41a" num="3">ᄯᅩ 四天王ᄃᆞ려 니ᄅᆞ샤ᄃᆡ 네 天樂 가져 샤ᇰ녜 衣塔ᄋᆞᆯ 供養ᄒᆞ라</sent>
<mark type="section_begin">○</mark>
<sent type="anno" lang="chi" page="41a" num="5">又佛告文殊師利。汝以神力往祇桓中堂西寶樓上。取我珠玉函將示大衆。</sent>
<sent type="anno" lang="kor" page="41a" num="5">ᄯᅩ 부톄 文殊師利ᄃᆞ려 니ᄅᆞ샤ᄃᆡ 네 神力으로 祇桓中堂 西寶樓上애 가 내 珠玉函ᄋᆞᆯ 가져 大衆을 뵈라</sent>
<sent type="anno" lang="chi" page="41a-41b" num="6">我初踰城離父王宮。四十里到彼叢林。身小疲怠。權時止息。</sent>
<sent type="anno" lang="kor" page="41a-41b" num="6">내 처ᅀᅥᆷ 城 나마 父王宮 여희여 四十里^예 뎌 叢林에 다ᄃᆞ라 모미 져기 ᄀᆞᆺ브거늘 쉬다니</sent>
<sent type="anno" lang="chi" page="41b" num="1">時彼樹神現身告我言。汝今修道定得金色身。爲三界大師。</sent>
<sent type="anno" lang="kor" page="41b" num="1">樹神이 모ᄆᆞᆯ 現ᄒᆞ야 내게 닐오ᄃᆡ 太子ㅣ 이제 道理 닷ᄀᆞ시ᄂᆞ니 一定ᄒᆞ야 金色身ᄋᆞᆯ 得ᄒᆞ야 三界大師ㅣ ᄃᆞ외시리니</sent>
<sent type="anno" lang="chi" page="41b" num="2">迦葉佛涅槃時。付囑我珠函并絹僧伽梨。令我轉付囑汝。</sent>
<sent type="anno" lang="kor" page="41b" num="2">迦葉佛 涅槃ᄒᆞ시ᇙ 제 내 거긔 珠函과 깁 僧伽梨ᄅᆞᆯ 付囑ᄒᆞ샤 太子ᄭᅴ 付囑ᄒᆞ라 ᄒᆞ시니ᅌᅵ다</sent>
<sent type="anno" lang="chi" page="41b" num="3">我語神言。汝絹僧伽梨非我所用。</sent>
<sent type="anno" lang="kor" page="41b" num="3">내 神ᄃᆞ려 닐오ᄃᆡ 네 깁 僧伽梨ᄂᆞᆫ 내 ᄡᅮᇙ 거시 아니로다</sent>
<sent type="anno" lang="chi" page="41b" num="4">我聞先老所言。諸佛出世不著蠶衣。</sent>
<sent type="anno" lang="kor" page="41b" num="4">내 先老의 마ᄅᆞᆯ 드로니 諸佛이 出世ᄒᆞ샤 蠶衣ᄅᆞᆯ 닙디 아니ᄒᆞ시ᄂᆞ다 ᄒᆞᄂᆞ니</sent>
<sent type="anno2" lang="chi" page="42a" num="1"> </sent>
<sent type="anno2" lang="kor" page="42a" num="1">蠶은 누웨라</sent>
<sent type="anno" lang="chi" page="42a" num="2">我今修道如何害生。以付我著。</sent>
<sent type="anno" lang="kor" page="42a" num="2">내 이제 道理 닷거니 엇뎨 산 것 害ᄒᆞᆫ 거슬 내게 맛뎌 니브라 ᄒᆞᄂᆞᆫ다</sent>
<sent type="anno" lang="chi" page="42a" num="3">汝今是魔故來相惱。</sent>
<sent type="anno" lang="kor" page="42a" num="3">네 魔ㅣ라 부러 와 어즈리놋다</sent>
<sent type="anno" lang="chi" page="42a" num="4">樹神告言。汝大智人何輒麤言。</sent>
<sent type="anno" lang="kor" page="42a" num="4">樹神이 닐오ᄃᆡ 太子ㅣ 大智人이샤ᄃᆡ 엇뎨 멀터ᄫᅳᆫ 마ᄅᆞᆯ ᄒᆞ시ᄂᆞᆫ고</sent>
<sent type="anno" lang="chi" page="42a" num="5">諸佛慈悲實不著蠶衣。此絲化出非是害生。</sent>
<sent type="anno" lang="kor" page="42a" num="5">諸佛이 慈悲ᄒᆞ샤 實로 蠶衣ᄅᆞᆯ 아니 닙거시니와 이 시ᄅᆞᆫ 化ᄒᆞ야 난 거시라</sent>
<sent type="anno" lang="chi" page="42a" num="6">汝今受此珠函。開中有字。</sent>
<sent type="anno" lang="kor" page="42a" num="6">산 것 害혼 거시 아니니 太子ㅣ 이제 珠函을 바ᄃᆞ샤 여르시면 그 가온ᄃᆡ 字ㅣ 잇ᄂᆞ니ᅌᅵ다 ᄒᆞ야ᄂᆞᆯ</sent>
<sent type="anno" lang="chi" page="42a-42b" num="7">我卽開函具見諸奇特事。有大毘尼及修多羅藏。迦葉遺教並在此中。</sent>
<sent type="anno" lang="kor" page="42a-42b" num="7">내 즉재 函을 여러 여러 가짓 奇特ᄒᆞᆫ 이ᄅᆞᆯ 보니 큰 毗^尼와 修多羅藏과 迦葉 遺敎ㅣ 다 그 가온ᄃᆡ 이시며</sent>
<sent type="anno" lang="chi" page="42b" num="1">并見僧伽梨彼佛手跡遺書。付囑樹神令付與我。</sent>
<sent type="anno" lang="kor" page="42b" num="1">僧伽梨 조쳐 보니 뎌 부톄 손ᅀᅩ 遺書ᄅᆞᆯ 쓰샤 樹神의게 付囑ᄒᆞ샤 내게 付囑게 ᄒᆞ시니</sent>
<sent type="anno" lang="chi" page="42b" num="2">迦葉佛書云。我初成道時大梵天王施我彼絲。是化出之非是繰繭。</sent>
<sent type="anno" lang="kor" page="42b" num="2">迦葉佛書에 닐오ᄃᆡ 내 처ᅀᅥᆷ 成道ᄒᆞ야ᄂᆞᆯ 大梵天王이 내게 施ᄒᆞ니 뎌 시ᄅᆞᆫ 化出ᄒᆞ디ᄫᅵ 고티 ᅘᅧᆫ 거시 아니라</sent>
<sent type="anno" lang="chi" page="42b-43a" num="3">梵天王施經絲。堅牢地神王施緯絲。</sent>
<sent type="anno" lang="kor" page="42b-43a" num="3">梵天王ᄋᆞᆫ 經絲ᄅᆞᆯ 施ᄒᆞ고 [經絲ᄂᆞᆫ ᄂᆞᆯ시리라] 堅窂地神王ᄋᆞᆫ 緯絲ᄅᆞᆯ 施ᄒᆞ니 ^ [緯絲ᄂᆞᆫ 시시리라]</sent>
<sent type="anno" lang="chi" page="43a" num="1">由彼二施主共成一法衣。由是義故。今持施我。</sent>
<sent type="anno" lang="kor" page="43a" num="1">뎌 두 施主ㅣ 어우러 ᄒᆞᆫ 法衣를 일워 내게 施ᄒᆞ야ᄂᆞᆯ</sent>
<sent type="anno" lang="chi" page="43a" num="2">我自成道已來常披此衣未曾損失。今付悉達。</sent>
<sent type="anno" lang="kor" page="43a" num="2">내 成道 後로 샤ᇰ네 이 오ᄉᆞᆯ 니버 자ᇝ간도 損失티 아니ᄒᆞ야 이제 悉達손ᄃᆡ 付囑ᄒᆞ노니</sent>
<sent type="anno" lang="chi" page="43a" num="3">若得成佛。取我僧伽梨安置祇桓中。若轉毘尼時當爲我著。</sent>
<sent type="anno" lang="kor" page="43a" num="3">成佛ᄒᆞ야ᄃᆞᆫ 내 僧伽梨ᄅᆞᆯ 가져 祇桓中에 두고 毗尼 轉ᄒᆞᇙ 저기어든 날 爲ᄒᆞ야 니브라</sent>
<sent type="anno" lang="chi" page="43a" num="4">今留此衣。汝涅槃後一百年。初有無智比丘分毘尼藏遂爲五部。</sent>
<sent type="anno" lang="kor" page="43a" num="4">이제 이 오ᄉᆞᆯ 留ᄒᆞ노니 너 涅槃 後 一百年에 智慧 업슨 比丘ㅣ 毗尼藏ᄋᆞᆯ ᄂᆞᆫ호아 五部ᄅᆞᆯ ᄆᆡᇰᄀᆞ라ᄃᆞᆫ</sent>
<sent type="anno" lang="chi" page="43a-43b" num="5">從百年後分汝修多羅。當爲無量部。諍論由興令法速滅。</sent>
<sent type="anno" lang="kor" page="43a-43b" num="5">百年을 從ᄒᆞ야 後에 네 ^ 修多羅ᄅᆞᆯ ᄂᆞᆫ호아 無量部ㅣ ᄃᆞ외야 ᄃᆞ토ᄂᆞᆫ 議論이 니러나 法이 ᄲᆞᆯ리 滅케 ᄒᆞ리니</sent>
<sent type="anno" lang="chi" page="43b" num="1">由彼愚僧不閑三藏。聞開著繒衣卽爲殺蠶。</sent>
<sent type="anno" lang="kor" page="43b" num="1">뎌 어린 쥬ᇰ이 三藏ᄋᆞᆯ 모ᄅᆞᄂᆞᆫ 젼ᄎᆞ로 깁옷 닙게 타 듣고 곧 누웨ᄅᆞᆯ 주기리라</sent>
<sent type="anno" lang="chi" page="43b" num="2">汝若成道後。彼絲自出諸國。非是殺蠶。</sent>
<sent type="anno" lang="kor" page="43b" num="2">너 成道ᄒᆞᆫ 後ㅣ면 뎌 시리 諸國에 절로 나리니 누웨 주균 거시 아니리라</sent>
<sent type="anno2" lang="kor" page="43b" num="3">부톄 니ᄅᆞ샤ᄃᆡ 내 三藏敎中에 비록 繒綵로 佛法僧을 供養ᄒᆞ라 ᄒᆞ나 本來 누웨 이베셔 난 絲綿이 아니라</sent>
<sent type="anno2" lang="kor" page="43b-44a" num="4">내 이 閻浮洲와 ᄯᅩ 大洲 밧긔 千八百 大國에 다 ^ 繒帛이 이쇼ᄃᆡ</sent>
<sent type="anno2" lang="kor" page="44a" num="5">絲綿이 다 겨지븨 이베셔 나디ᄫᅵ 누웨 이베셔 난 거시 아니니</sent>
<sent type="anno2" lang="kor" page="44a" num="6">衆生 命을 殺害 아니혼 다시며 福業의 感혼 다ᄉᆞ로 겨지븨 이브로셔 나ᄂᆞ니</sent>
<sent type="anno2" lang="kor" page="44a" num="7">실 어더 옷 짓고져 ᄒᆞᇙ 저기어든 모로매 然香ᄒᆞ고 ᄲᅩᇰ나모 아래 가면 곧 두 化女子ㅣ 나모 아래 나 八歲女ㅣ ᄀᆞᆮᄒᆞ리니</sent>
<sent type="anno2" lang="kor" page="44a" num="8">이베셔 시ᄅᆞᆯ 내어든 뎌 나랏 사ᄅᆞᆷᄃᆞᆯ히 오직 繀車ᄅᆞᆯ ᄆᆡᇰᄀᆞ라</sent>
<sent type="anno3" lang="kor" page="44a" num="9">繀車는 실 ᅘᅧᄂᆞᆫ 술위라</sent>
<sent type="anno2" lang="kor" page="44b" num="1">뎌 시를 繀車 우희 가져 와 足ᄒᆞᆯ 만코 마라ᄃᆞᆫ 化女ㅣ 즉재 업ᄂᆞ니</sent>
<sent type="anno2" lang="kor" page="44b" num="2">내 繒綵 니브라 호ᄆᆞᆫ 이 女絲와 하ᄂᆞᆳ 繒綵디ᄫᅵ 산 것 주겨 실 아ᅀᅡ ᄡᅳ라 호미 아니라</sent>
<sent type="anno" lang="chi" page="44b" num="3">故我將付樹神。今轉付汝。</sent>
<sent type="anno" lang="kor" page="44b" num="3">그럴ᄊᆡ 내 樹神을 맛뎌 이제 옮겨 너를 맛디노니</sent>
<sent type="anno" lang="chi" page="44b" num="4">此函中並是我遺教。亦將付汝住持遺法。</sent>
<sent type="anno" lang="kor" page="44b" num="4">이 函中엔 다 내 遺敎ㅣ니 ᄯᅩ 네게 付囑ᄒᆞ야 遺法을 住持ᄒᆞ노라 ᄒᆞ얫더니</sent>
<sent type="anno" lang="chi" page="44b" num="5">我既讀書已。地卽六種震動珠函自開又放大光。</sent>
<sent type="anno" lang="kor" page="44b" num="5">내 다 닐거 보니 ᄯᅡ히 즉재 六種 震動ᄒᆞ고 珠函이 절로 열오 ᄯᅩ 큰 光明을 펴더니</sent>
<sent type="anno" lang="chi" page="44b-45a" num="6">樹神又告我言。可將此衣函置汝左肩上。常起恭敬勿安餘處。</sent>
<sent type="anno" lang="kor" page="44b-45a" num="6">樹神이 ᄯᅩ 내게 닐오ᄃᆡ 衣函ᄋᆞᆯ 왼녁 엇게 ^ 우희 두시고 샤ᇰ녜 恭敬ᄒᆞ시고 다ᄅᆞᆫ ᄃᆡ 두디 마ᄅᆞ쇼셔</sent>
<sent type="anno" lang="chi" page="45a" num="1">珠函在肩能摧諸魔及伏外道。令速成佛。</sent>
<sent type="anno" lang="kor" page="45a" num="1">珠函이 엇게예 이시면 諸魔ᄅᆞᆯ 能히 것그며 外道ᄅᆞᆯ 降伏ᄒᆡ와 ᄲᆞᆯ리 成佛ᄒᆞ시리ᅌᅵ다</sent>
<sent type="anno" lang="chi" page="45a" num="2">我自受函來。常在肩上。乃至受乳糜。</sent>
<sent type="anno" lang="kor" page="45a" num="2">내 函 바ᄃᆞᆫ 後로 샤ᇰ녜 엇게 우희 두어 졋粥 바ᄃᆞ며</sent>
<sent type="anno" lang="chi" page="45a" num="3">菩提樹下坐時。帝釋來至我所從肩上取函。開取僧伽梨令我披著。</sent>
<sent type="anno" lang="kor" page="45a" num="3">菩提樹 아래 안ᄌᆞᇙ 저긔 니르러 帝釋이 내게 와 函ᄋᆞᆯ 아ᅀᅡ 여러 僧伽梨ᄅᆞᆯ 내야 나ᄅᆞᆯ 닙게 ᄒᆞ고</sent>
<sent type="anno" lang="chi" page="45a" num="4">又取迦葉佛麤布僧伽梨安于絹衣上。梵王將帝釋復施布大衣。</sent>
<sent type="anno" lang="kor" page="45a" num="4">ᄯᅩ 迦葉佛 麁布 僧伽梨ᄅᆞᆯ 아ᅀᅡ 깁옷 우희 니피고 梵王과 帝釋괘 ᄯᅩ 뵈 大衣ᄅᆞᆯ 施ᄒᆞ야ᄂᆞᆯ</sent>
<sent type="anno" lang="chi" page="45a-45b" num="5">我依前納受。既披三重衣。二是迦葉佛衣。一是我許。</sent>
<sent type="anno" lang="kor" page="45a-45b" num="5">내 아랫 야ᇰᄋᆞ로 바다 세 ᄇᆞᆳ 오ᄉᆞᆯ 니보니 둘흔 迦葉佛 오시오 ᄒᆞ^나ᄒᆞᆫ 내 해라</sent>
<sent type="anno" lang="chi" page="45b" num="1">大梵天王來告我言。我見過去諸佛。亦披三大衣地所不能勝。</sent>
<sent type="anno" lang="kor" page="45b" num="1">大梵天王이 와 닐오ᄃᆡ 내 보ᅀᆞᄫᅩ니 過去 諸佛도 三大衣ᄅᆞᆯ 니브시면 ᄯᅡ히 이긔ᄃᆞᆯ 몯ᄒᆞᄂᆞ니</sent>
<sent type="anno" lang="chi" page="45b" num="2">世尊宜可去二大衣。還安本處。著我所施衣。大地方得安住。</sent>
<sent type="anno" lang="kor" page="45b" num="2">世尊이 二大衣ᄅᆞᆯ 아ᅀᆞ샤 本處에 도로 노ᄒᆞ시고 내 施ᄒᆞᅀᆞᄫᅩᆫ 오ᄉᆞᆯ 니브샤ᅀᅡ 大地 便安히 住ᄒᆞ리ᅌᅵ다 ᄒᆞ야ᄂᆞᆯ</sent>
<sent type="anno" lang="chi" page="45b" num="3">我遂依王言。大地乃安住爾。</sent>
<sent type="anno" lang="kor" page="45b" num="3">내 王 마ᄅᆞᆯ 브투니 大地 便安히 住ᄒᆞ니라</sent>
<mark type="section_begin">○</mark>
<sent type="anno" lang="chi" page="45b" num="4">爾時文殊便白佛言。今有少疑欲有所決。未知許不。</sent>
<sent type="anno" lang="kor" page="45b" num="4">그ᄢᅴ 文殊ㅣ 부텨ᄭᅴ ᄉᆞᆯᄫᆞ샤ᄃᆡ 이제 죠고맛 疑心이 이셔 決ᄒᆞᅀᆞᆸ고져 ᄒᆞ노ᅌᅵ다</sent>
<sent type="anno" lang="chi" page="45b" num="5">佛告文殊。可隨汝意。</sent>
<sent type="anno" lang="kor" page="45b" num="5">부톄 니ᄅᆞ샤ᄃᆡ 네 ᄠᅳᆮ다ᄫᅵ ᄒᆞ라</sent>
<sent type="anno" lang="chi" page="45b-46a" num="6">我觀大衆心皆有疑。前云。迦葉佛小珠函。唯長三寸三分。</sent>
<sent type="anno" lang="kor" page="45b-46a" num="6">내 大衆을 보니 ᄆᆞᅀᆞ매 다 疑心이 잇ᄂᆞ니 알ᄑᆡ 니ᄅᆞ샤ᄃᆡ 迦葉佛^ㅅ 小珠函이 오직 기릐 三寸 三分이라 ᄒᆞ더시니</sent>
<sent type="anno" lang="chi" page="46a" num="1">盛彼僧伽梨一衣亦恐不受。何況容受迦葉佛三藏教跡一切經典邪。</sent>
<sent type="anno" lang="kor" page="46a" num="1">僧伽梨 ᄒᆞᆫ 오ᄉᆞᆯ 다마도 몯 바ᄃᆞᇙ가 식브니 엇뎨 ᄒᆞᄆᆞᆯ며 迦葉佛ㅅ 三藏敎迹 一切 經典을 다ᄆᆞ리ᅌᅵᆺ고</sent>
<sent type="anno" lang="chi" page="46a" num="2">佛告文殊大衆等。是諸佛力不可思議。唯佛與佛乃能知之。非汝等境界之所籌度。</sent>
<sent type="anno" lang="kor" page="46a" num="2">부톄 文殊 大衆의게 니ᄅᆞ샤ᄃᆡ 이 諸佛力 不可思議니 오직 부텨와 부텨왜ᅀᅡ 能히 알리니 너희 境界의 혜아료ᇙ디 아니라</sent>
<sent type="anno" lang="chi" page="46a" num="3">世尊又令文殊師利捧函。世尊起禮。以指觸函如開大城門。</sent>
<sent type="anno" lang="kor" page="46a" num="3">世尊이 ᄯᅩ 文殊師利ᄅᆞᆯ 函 바ᄃᆞ라 ᄒᆞ시고 世尊이 니러 절ᄒᆞ시고 소ᇇ가라ᄀᆞ로 函애 觸ᄒᆞ시니 큰 城門 여ᄃᆞᆺ ᄒᆞ더니</sent>
<sent type="anno" lang="chi" page="46a-46b" num="4">大衆咸睹。一切衆事。珠塔絹衣金銀樓觀。其數十萬盛諸三藏。</sent>
<sent type="anno" lang="kor" page="46a-46b" num="4">大衆이 一切 한 이ᄅᆞᆯ ^ 보ᅀᆞᄫᆞ니 珠塔과 絹衣와 金銀樓觀이 그 數ㅣ 十萬이오 諸三藏ᄋᆞᆯ 담고</sent>
<sent type="anno" lang="chi" page="46b" num="1">復有天樂而常供養。臺高四十里。塔高十由旬。</sent>
<sent type="anno" lang="kor" page="46b" num="1">ᄯᅩ 天樂이 샤ᇰ녜 供養ᄒᆞ며 臺ㅅ 노ᄑᆡ 四十里오 塔 노ᄑᆡ 열 由旬이로ᄃᆡ</sent>
<sent type="anno" lang="chi" page="46b" num="2">然函無增減。依本三寸。</sent>
<sent type="anno" lang="kor" page="46b" num="2">그러나 函이 더으며 듀미 업서 本來ㅅ 三寸이러니</sent>
<sent type="anno" lang="chi" page="46b" num="3">十方諸來佛等。各讚牟尼。能於惡世廣度衆生。</sent>
<sent type="anno" lang="kor" page="46b" num="3">十方 諸來佛 等이 各各 牟尼ᄅᆞᆯ 讚歎ᄒᆞ샤ᄃᆡ 能히 惡世예 衆生ᄋᆞᆯ 너비 度脫ᄒᆞ시놋다 ᄒᆞ시고</sent>
<sent type="anno" lang="chi" page="46b" num="4">各施僧伽梨及一珠函。用助牟尼尊者住持遺法。</sent>
<sent type="anno" lang="kor" page="46b" num="4">各各 僧伽梨와 ᄒᆞᆫ 珠函ᄋᆞᆯ 施ᄒᆞ샤 牟尼尊者ᄅᆞᆯ 돕ᄉᆞᄫᆞ샤 遺法을 住持ᄒᆞ야시ᄂᆞᆯ</sent>
<sent type="anno" lang="chi" page="46b-47a" num="5">佛命文殊令開佛函。</sent>
<sent type="anno" lang="kor" page="46b-47a" num="5">부톄 文^殊 命ᄒᆞ샤 佛函을 열라 ᄒᆞ시니</sent>
<sent type="anno" lang="chi" page="47a" num="1">其中各有大衣臺觀三藏教跡。一如迦葉佛塔。平等無異。</sent>
<sent type="anno" lang="kor" page="47a" num="1">그 가온ᄃᆡ 各各 大衣 臺觀 三藏 敎迹이 이셔 迦葉佛塔과 다ᄅᆞ디 아니터니</sent>
<sent type="anno" lang="chi" page="47a" num="2">佛告文殊。汝將此塔還至祇桓戒壇北臺內安置。待我涅槃時。</sent>
<sent type="anno" lang="kor" page="47a" num="2">부톄 文殊ᄃᆞ려 니ᄅᆞ샤ᄃᆡ 네 이 塔 가져 祇桓애 도라가 戒壇 北臺 內예 便安히 두어 내 涅槃ᄒᆞᇙ 제ᄅᆞᆯ 기드리라</sent>
<sent type="anno" lang="chi" page="47a" num="3">自當有付囑。</sent>
<sent type="anno" lang="kor" page="47a" num="3">반ᄃᆞ기 付囑호ᇙ ᄃᆡ 이시리라</sent>
<sent type="anno" lang="chi" page="47a" num="4">因此文殊重問。世尊涅槃後。此函塔等當付何人何處。</sent>
<sent type="anno" lang="kor" page="47a" num="4">文殊ㅣ 다시 묻ᄌᆞᄫᆞ샤ᄃᆡ 涅槃 後에 이 函塔ᄃᆞᆯᄒᆞᆯ 엇던 사ᄅᆞ미며 엇던 고대 付囑ᄒᆞ시리ᅌᅵᆺ고</sent>
<sent type="anno" lang="chi" page="47a-47b" num="5">世尊對諸大衆。今付文殊置戒壇上。經三年已移置東南角。經三十年住。</sent>
<sent type="anno" lang="kor" page="47a-47b" num="5">世尊이 大衆ᄃᆞᆯᄒᆡ게 니ᄅᆞ샤ᄃᆡ 이제 文殊의게 付囑ᄒᆞ야 戒壇 上^애 두어 三年 디내야 東南角애 옮겨 두어 三十 年을 디내야</sent>
<sent type="anno" lang="chi" page="47b" num="1">過是年已。後移西印度頻伽羅山頂光明池南住。</sent>
<sent type="anno" lang="kor" page="47b" num="1">이 ᄒᆡ 디난 後에 西印度 頻伽羅山頂 光明池 南애 옮겨 住케 ᄒᆞ노니</sent>
<sent type="anno2" lang="kor" page="47b" num="2">印度ᄂᆞᆫ 나랏 일후미라</sent>
<sent type="anno" lang="chi" page="47b" num="3">如來滅度後經四十五年。有一惡王出現於世。破損佛法逼掠僧尼。不可具述。</sent>
<sent type="anno" lang="kor" page="47b" num="3">如來 滅度 後 四十五 年 디나면 ᄒᆞᆫ 惡王이 世間애 出現ᄒᆞ야 佛法을 ᄒᆞ야ᄇᆞ리며 僧尼 보차ᄆᆞᆯ 몯내 니ᄅᆞ리니</sent>
<sent type="anno" lang="chi" page="47b-48a" num="4">時有魔王兵衆及四天王等。便下大石壓殺惡王。</sent>
<sent type="anno" lang="kor" page="47b-48a" num="4">그ᄢᅴ 魔王 兵衆과 四天王 等이 큰 돌흘 ᄂᆞ리와 惡王^ᄋᆞᆯ 지즐워 주겨든</sent>
<sent type="anno" lang="chi" page="48a" num="1">娑竭龍王陷彼宮殿成大池水。惡王種族無有遺餘。</sent>
<sent type="anno" lang="kor" page="48a" num="1">娑竭龍王이 뎌 宮殿을 ᄭᅥ디워 큰 모시 ᄃᆞ외에 ᄒᆞ야ᄃᆞᆫ 惡王 種族이 나ᄆᆞᆫ 것 업스리니</sent>
<sent type="anno" lang="chi" page="48a" num="2">唯有伽藍及諸民衆。</sent>
<sent type="anno" lang="kor" page="48a" num="2">오직 伽藍과 民衆ᄃᆞᆯ히 이시리라</sent>
<sent type="anno" lang="chi" page="48a" num="3">西印度人甚弘熾盛。寺有十三萬。僧有六十萬。</sent>
<sent type="anno" lang="kor" page="48a" num="3">西印度ㅅ 사ᄅᆞᄆᆞᆫ 甚히 盛ᄒᆞ야 뎌리 十三萬이 잇고 僧이 六十萬이 잇고</sent>
<sent type="anno" lang="chi" page="48a" num="4">及菩薩衆亦有無量。經有十三萬藏。金縷字經有八萬藏。</sent>
<sent type="anno" lang="kor" page="48a" num="4">ᄯᅩ 菩薩衆이 ᄯᅩ 그지업시 잇고 經이 十三萬藏이 잇고 金縷字經이 八萬藏이 잇고</sent>
<sent type="anno" lang="chi" page="48a" num="5">金銀七寶像大者高百尺。小者丈六。</sent>
<sent type="anno" lang="kor" page="48a" num="5">金銀七寶像이 크니ᄂᆞᆫ 노ᄑᆡ 一百 자히오 져그니ᄂᆞᆫ 丈六이라</sent>
<sent type="anno" lang="chi" page="48a-48b" num="6">合有一百三十萬軀。自餘小者數不可量。</sent>
<sent type="anno" lang="kor" page="48a-48b" num="6">모도아 一百三十萬이 잇고 녀나ᄆᆞᆫ 져그니^ᄂᆞᆫ 數ᄅᆞᆯ 몯 니ᄅᆞ 혜리니</sent>
<sent type="anno" lang="chi" page="48b" num="1">此之經像皆是忉利天王工匠具相造之。以是因緣故。其衣塔等往彼山住。</sent>
<sent type="anno" lang="kor" page="48b" num="1">이 經 像ᄋᆞᆫ 다 忉利天王 工匠이 相ᄋᆞᆯ ᄀᆞ초 ᄆᆡᇰᄀᆞ니 이 因緣으로 그 衣塔ᄃᆞᆯ히 뎌 山애 가 住ᄒᆞ리라</sent>
<sent type="anno" lang="chi" page="48b" num="2">至像法末時一千七百年。我此閻浮提及諸四天下多惡比丘。</sent>
<sent type="anno" lang="kor" page="48b" num="2">像法 末時 一千七百 ᄒᆡ예 니르러 내 이 閻浮提와 ᄯᅩ 四天下ᄃᆞᆯ해 惡比丘ㅣ 만ᄒᆞ야 伽藍ᄋᆞᆯ 지ᅀᅩᄃᆡ</sent>
<sent type="anno" lang="chi" page="48b" num="3">起造伽藍不修禪慧亦不讀經不識文字。縱有識者千有一二</sent>
<sent type="anno" lang="kor" page="48b" num="3">禪慧ᄅᆞᆯ 닷디 아니ᄒᆞ며 ᄯᅩ 經을 닑디 아니ᄒᆞ며 文字ᄅᆞᆯ 모ᄅᆞ며 비록 알리 이셔도 一千에 ᄒᆞᆫ둘히 이시리니</sent>
<sent type="anno" lang="chi" page="48b-49a" num="4">至彼惡世。令文殊師利。擎持衣函塔等遍歷諸國教化人民令造衣塔。</sent>
<sent type="anno" lang="kor" page="48b-49a" num="4">뎌 惡世예 니르러 文殊師利 ᄒᆞ야 衣函塔 等을 바다 諸國에 두루 ᄃᆞᆮ녀 人民^을 敎化ᄒᆞ야 衣塔을 짓게 ᄒᆞ고</sent>
<sent type="anno" lang="chi" page="49a" num="1">以神通力普被大千。令彼惡比丘等改惡修善。習讀三藏令法久住。所作既已。</sent>
<sent type="anno" lang="kor" page="49a" num="1">神通力으로 大千에 너비 니펴 뎌 惡比丘 等이 모딘 일 고텨 됴ᄒᆞᆫ 일 닷가 三藏ᄋᆞᆯ 닑게 ᄒᆞ야 法이 오래 住케 ᄒᆞ야 ᄒᆞ욜 일 다 ᄒᆞ고</sent>
<sent type="anno" lang="chi" page="49a" num="2">還將衣塔置于本處。至彌勒下時。令文殊師利將塔付彌勒佛。是爲安置處。</sent>
<sent type="anno" lang="kor" page="49a" num="2">도로 衣塔 가져 믿 고대 뒷다가 彌勒 ᄂᆞ리ᇙ 제 다ᄃᆞ라 文殊師利ᄅᆞᆯ 塔 가져 彌勒佛ᄭᅴ 付囑게 ᄒᆞ노니</sent>
<sent type="anno" lang="chi" page="49a" num="3">所以相付囑也。</sent>
<sent type="anno" lang="kor" page="49a" num="3">이 便安히 두논 ᄯᅡ히니 서르 付囑호미라</sent>
<mark type="section_begin">○</mark>
<sent type="anno" lang="chi" page="49a" num="4">又如來成道後。第二十一年。佛告大目連。</sent>
<sent type="anno" lang="kor" page="49a" num="4">ᄯᅩ 如來 成道 後 第二十一 年에 부톄 大目連ᄃᆞ려 니ᄅᆞ샤ᄃᆡ</sent>
<sent type="anno" lang="chi" page="49a-49b" num="5">汝往祇桓戒壇北鳴鍾召。十方僧如普賢觀音菩薩等。</sent>
<sent type="anno" lang="kor" page="49a-49b" num="5">네 祇桓戒壇北에 가 붑 텨 十方僧을 普^賢 觀音菩薩 等 ᄀᆞᆮᄒᆞ니ᄅᆞᆯ 브르며</sent>
<sent type="anno" lang="chi" page="49b" num="1">并集我分身百億釋迦佛。各乘樓觀至戒壇所。</sent>
<sent type="anno" lang="kor" page="49b" num="1">내 分身 百億 釋迦佛을 조쳐 뫼호아 各各 樓觀 ᄐᆞ고 戒壇所애 오게 ᄒᆞ라 ᄒᆞ야시ᄂᆞᆯ</sent>
<sent type="anno" lang="chi" page="49b" num="2">依教集已。佛告普賢菩薩。</sent>
<sent type="anno" lang="kor" page="49b" num="2">니ᄅᆞ샨 야ᇰᄋᆞ로 뫼화ᄂᆞᆯ 부톄 普賢菩薩ᄃᆞ려 니ᄅᆞ샤ᄃᆡ</sent>
<sent type="anno" lang="chi" page="49b" num="3">汝往獼猴。池所。我常經行處有破僧伽梨衣。角有小珠塔。可持將來。</sent>
<sent type="anno" lang="kor" page="49b" num="3">네 獼猴池예 가 내 샤ᇰ녜 두루 ᄃᆞᆮ니ᄃᆞᆫ ᄯᅡ해 헌 僧伽梨衣角애 죠고맛 珠塔이 잇ᄂᆞ니 가져 오라</sent>
<sent type="anno" lang="chi" page="49b" num="4">普賢依教持至祇桓。</sent>
<sent type="anno" lang="kor" page="49b" num="4">普賢이 가져 祇桓애 오신대</sent>
<sent type="anno" lang="chi" page="49b" num="5">世尊受此塔已。卽告大衆。</sent>
<sent type="anno" lang="kor" page="49b" num="5">世尊이 그 塔 바ᄃᆞ샤 즉재 大衆ᄃᆞ려 니ᄅᆞ샤ᄃᆡ</sent>
<sent type="anno" lang="chi" page="49b" num="6">我初踰城至城樓上。城神歎我言。</sent>
<sent type="anno" lang="kor" page="49b" num="6">내 처ᅀᅥᆷ 城 나ᄆᆞᇙ 제 城樓上애 가니 城神이 나ᄅᆞᆯ 讚歎ᄒᆞ야 닐오ᄃᆡ</sent>
<sent type="anno" lang="chi" page="49b-50a" num="7">我爲此城神。經今十三劫。</sent>
<sent type="anno" lang="kor" page="49b-50a" num="7">나ᄂᆞᆫ ^ 이 城神이로니 이제 十三劫을 디내얫노니</sent>
<sent type="anno" lang="chi" page="50a" num="1">見過去諸佛。皆踰城學道。破恩愛網殺煩惱賊。成無上道度脫一切。</sent>
<sent type="anno" lang="kor" page="50a" num="1">過去 諸佛을 보ᅀᆞᄫᅩ니 다 城 나마 道理 ᄇᆡ호샤 恩愛網을 ᄒᆞ야ᄇᆞ리시며 煩惱 도ᄌᆞᄀᆞᆯ 주기샤 無上道ᄅᆞᆯ 일우샤 一切ᄅᆞᆯ 度脫ᄒᆞ시ᄂᆞ니</sent>
<sent type="anno" lang="chi" page="50a" num="2">汝今亦爾。勿令有退。</sent>
<sent type="anno" lang="kor" page="50a" num="2">太子ㅣ 이제 ᄯᅩ 그러ᄒᆞ시니 므르디 마ᄅᆞ쇼셔</sent>
<sent type="anno" lang="chi" page="50a" num="3">迦葉佛時付我小珠塔。待悉達踰城令我付汝。</sent>
<sent type="anno" lang="kor" page="50a" num="3">迦葉佛時예 나ᄅᆞᆯ 小珠塔을 맛디샤 悉達이 城 나모ᄆᆞᆯ 기드려 받ᄌᆞᄫᆞ라 ᄒᆞ시니ᅌᅵ다</sent>
<sent type="anno" lang="chi" page="50a" num="4">此是拘留孫四牙印之塔。展轉相付乃至婁至佛。太子受已禮拜。</sent>
<sent type="anno" lang="kor" page="50a" num="4">이ᄂᆞᆫ 拘留孫佛ㅅ 四牙印塔이시니 올ᄆᆞ며 올마 서르 付囑ᄒᆞ샤 婁至佛에 니르르시리ᅌᅵ다 ᄒᆞ야ᄂᆞᆯ</sent>
<sent type="anno" lang="chi" page="50a-50b" num="5">塔訖。放大光明。塔門自開。便見四牙及佛遺教。</sent>
<sent type="anno" lang="kor" page="50a-50b" num="5">내 바^다 塔애 절ᄒᆞ고 큰 光明을 펴니 塔門이 절로 열어늘 四牙와 부텻 遺敎ᄅᆞᆯ 보ᅀᆞᄫᆞ며</sent>
<sent type="anno" lang="chi" page="50b" num="1">有金銀臺觀。其數八萬。並盛經律。</sent>
<sent type="anno" lang="kor" page="50b" num="1">金銀臺觀이 이쇼ᄃᆡ 그 數ㅣ 八萬이며 經律을 다 다마 이시며</sent>
<sent type="anno" lang="chi" page="50b" num="2">又有摩尼臺觀。上常有燈香供養。</sent>
<sent type="anno" lang="kor" page="50b" num="2">ᄯᅩ 摩尼臺觀이 이쇼ᄃᆡ 우희 샤ᇰ녜 燈香ᄋᆞ로 供養ᄒᆞ며</sent>
<sent type="anno" lang="chi" page="50b" num="3">并傍有銀題字告釋迦文佛。</sent>
<sent type="anno" lang="kor" page="50b" num="3">ᄯᅩ 겨틔 銀題字ㅣ 이쇼ᄃᆡ 釋迦文佛ᄭᅴ 告ᄒᆞ노니</sent>
<sent type="anno" lang="chi" page="50b" num="4">汝初成道時當取一牙印印汝脚。足下千輻輪現。</sent>
<sent type="anno" lang="kor" page="50b" num="4">네 처ᅀᅥᆷ 成道ᄒᆞᆫ 제 一牙印ᄋᆞᆯ 아ᅀᅡ 네 발 아래 印ᄒᆞ라 千輻輪이 現ᄒᆞ리라</sent>
<sent type="anno" lang="chi" page="50b" num="5">次取一牙印印汝手掌中。便有萬字現。</sent>
<sent type="anno" lang="kor" page="50b" num="5">버거 一牙印ᄋᆞᆯ 아ᅀᅡ 네 소ᇇ바다ᅌᅢ 印ᄒᆞ라 萬ㄷ 字ㅣ 現ᄒᆞ리라</sent>
<sent type="anno" lang="chi" page="50b-51a" num="6">又取一牙印印汝胸臆上。便有德相現。</sent>
<sent type="anno" lang="kor" page="50b-51a" num="6">ᄯᅩ 一牙印ᄋᆞᆯ 아ᅀᅡ 네 ^ 가ᄉᆞᆷ 우희 印ᄒᆞ라 德相이 現ᄒᆞ리라</sent>
<sent type="anno" lang="chi" page="51a" num="1">又取一牙印印汝頂上。便獲大圓光現。</sent>
<sent type="anno" lang="kor" page="51a" num="1">ᄯᅩ 一牙印을 아ᅀᅡ 네 頂上애 印ᄒᆞ라 大圓光이 現ᄒᆞ리라 ᄒᆞ얫더니</sent>
<sent type="anno" lang="chi" page="51a" num="2">我後成道依此四印。隨印現相。皆如前說。</sent>
<sent type="anno" lang="kor" page="51a" num="2">내 後에 成道ᄒᆞ야 이 네 印ᄋᆞᆯ 브토니 印호ᄆᆞᆯ 조차 相이 現호미 다 알ᄑᆡᆺ 말 ᄀᆞᆮ더니</sent>
<sent type="anno" lang="chi" page="51a" num="3">印竟內塔中門自然閉。</sent>
<sent type="anno" lang="kor" page="51a" num="3">印 다 ᄒᆞ고 塔中에 녀호니 門이 自然히 다티니라</sent>
<sent type="anno" lang="chi" page="51a-51b" num="4">塔基有銘文。令置袈裟角。自成道來置于左肩上。</sent>
<sent type="anno" lang="kor" page="51a-51b" num="4">塔基예 銘文이 이쇼ᄃᆡ [基ᄂᆞᆫ 미티오 銘은 조ᅀᆞᆯ씨라] 袈裟角애 두라 ᄒᆞ얫거늘 成道ᄒᆞᆫ 後로 左肩上애 뒷노^라</sent>
<sent type="anno" lang="chi" page="51b" num="5">又告諸來佛及人天衆。各施一珠塔住待未來。諸佛依言施已。</sent>
<sent type="anno" lang="kor" page="51b" num="5">ᄯᅩ 諸來佛와 人天衆ᄃᆞ려 니ᄅᆞ샤ᄃᆡ 各各 ᄒᆞᆫ 珠塔ᄋᆞᆯ 施ᄒᆞ야 未來ᄅᆞᆯ 住持ᄒᆞ라 諸佛이 施ᄒᆞ야시ᄂᆞᆯ</sent>
<sent type="anno" lang="chi" page="51b" num="6">並付普賢守護。待如來涅槃。送至祇桓中安戒壇北。</sent>
<sent type="anno" lang="kor" page="51b" num="6">다 普賢ᄋᆞᆯ 맛디샤 守護ᄒᆞ야 如來 涅槃ᄋᆞᆯ 기드려 祇桓中에 보내야 戒壇北에 뒷다가</sent>
<sent type="anno" lang="chi" page="51b" num="7">至闍維舍利竟。令普賢守護。住二十年已後付文殊。開塔取此四牙。</sent>
<sent type="anno" lang="kor" page="51b" num="7">舍利 다 ᄉᆞᅀᆞᄫᅡᄃᆞᆫ 普賢을 ᄒᆞ야 守護ᄒᆞ야 二十年을 住ᄒᆞ얫다가 그 後에 文殊ᄭᅴ 付囑ᄒᆞ야 塔 여러 四牙ᄅᆞᆯ 가졧다가</sent>
<sent type="anno" lang="chi" page="51b" num="8">至正法末時。令傳閻浮諸國佛法住持。</sent>
<sent type="anno" lang="kor" page="51b" num="8">正法末時예 니르러 閻浮 諸國에 傳持ᄒᆞ야 佛法을 住持ᄒᆞ다가</sent>
<sent type="anno" lang="chi" page="51b-52a" num="9">乃至一千一百年後。將此四牙印百億世界形像。皆有光明生希有心。</sent>
<sent type="anno" lang="kor" page="51b-52a" num="9">一千 ^ 一百年 後에 니르러 이 四牙로 百億 世界 形像애 印ᄒᆞ야 다 光明이 이셔 希有心을 내에 ᄒᆞ고</sent>
<sent type="anno" lang="chi" page="52a" num="1">後乃至四洲六欲天等流通化益。後文殊師利將付彌勒佛。</sent>
<sent type="anno" lang="kor" page="52a" num="1">後에 四洲 六欲天에 니르리 化益ᄋᆞᆯ 流通ᄒᆞ다가 後에 文殊師利 彌勒佛ᄭᅴ 付囑ᄒᆞ라 ᄒᆞ시니라</sent>
<mark type="section_begin">○</mark>
<sent type="anno" lang="chi" page="54a" num="2">爾時世尊又告大衆。我初成道時欲入河洗。</sent>
<sent type="anno" lang="kor" page="54a" num="2">그ᄢᅴ 世尊이 ᄯᅩ 大衆ᄃᆞ려 니ᄅᆞ샤ᄃᆡ 내 처ᅀᅥᆷ 成道時예 河애 드러 시수려 ᄒᆞᇙ 제</sent>
<sent type="anno" lang="chi" page="55a" num="3">爾時河神現身手執此寶塔。內有黃金函。</sent>
<sent type="anno" lang="kor" page="55a" num="3">河神이 모ᄆᆞᆯ 現ᄒᆞ야 寶塔ᄋᆞᆯ 자바셔 안해 黃金函이 이쇼ᄃᆡ</sent>
<sent type="anno" lang="chi" page="52a-52b" num="4">盛一安陀會。并一尼師檀。及有一缽袋。迦葉佛四牙並在函中。</sent>
<sent type="anno" lang="kor" page="52a-52b" num="4">ᄒᆞᆫ 安陁會와 ᄒᆞᆫ 尼師檀과 ᄒᆞᆫ 鉢袋ᄅᆞᆯ 다ᄆᆞ며 迦葉^佛 四牙ㅣ 다 函中에 잇ᄂᆞ니</sent>
<sent type="anno" lang="chi" page="52b" num="1">此是迦葉佛付我令付世尊</sent>
<sent type="anno" lang="kor" page="52b" num="1">이ᄂᆞᆫ 迦葉佛이 날 맛디샤 世尊ᄭᅴ 받ᄌᆞᄫᆞ라 ᄒᆞ시니</sent>
<sent type="anno" lang="chi" page="52b" num="2">今澡浴竟。請披安陀會。</sent>
<sent type="anno" lang="kor" page="52b" num="2">이제 沐浴 다 ᄒᆞ시란ᄃᆡ 安陁會ᄅᆞᆯ 니브쇼셔 ᄒᆞ야ᄂᆞᆯ</sent>
<sent type="anno" lang="chi" page="52b" num="3">我卽受著。地爲六種震動。而安陀會四角放光照千百億國土。</sent>
<sent type="anno" lang="kor" page="52b" num="3">내 즉재 바다 니부니 ᄯᅡ히 六種 震動ᄒᆞ고 安陁會 四角애 放光ᄒᆞ야 千百億 國土ᄅᆞᆯ 비취니</sent>
<sent type="anno" lang="chi" page="52b" num="4">十方諸梵王尋光來至我所前白我言。</sent>
<sent type="anno" lang="kor" page="52b" num="4">十方 諸梵王이 光明 推尋ᄒᆞ야 내게 와 닐오ᄃᆡ</sent>
<sent type="anno" lang="chi" page="52b" num="5">此白氎五條如拘留孫佛衣。</sent>
<sent type="anno" lang="kor" page="52b" num="5">이 白氎五條ᄂᆞᆫ 拘留孫佛ㅅ 오시시니</sent>
<sent type="anno" lang="chi" page="52b" num="6">佛涅槃已展轉相付。乃至婁至佛。</sent>
<sent type="anno" lang="kor" page="52b" num="6">부톄 涅槃ᄒᆞ시고 올ᄆᆞ며 올마 서르 付囑ᄒᆞ샤 婁至佛에 니르르시리ᅌᅵ다</sent>
<sent type="anno" lang="chi" page="52b-54a" num="7">釋迦佛涅槃後付囑娑竭龍王。令依此法衣造八萬領。仍造塔供養鎮後遺法。</sent>
<sent type="anno" lang="kor" page="52b-54a" num="7">釋迦佛 涅^槃 後에 娑竭龍王ᄋᆞᆯ 付囑ᄒᆞ샤 이 法衣ᄅᆞᆯ 브터 八萬 領을 지ᅀᅥ 塔 일어 供養ᄒᆞᅀᆞᄫᅡ 後ㅅ 遺法을 鎭케 ᄒᆞ쇼셔</sent>
<sent type="anno2" lang="kor" page="54a" num="1">鎭은 눌러 便安케 ᄒᆞᆯ씨라</sent>
<sent type="anno" lang="chi" page="54a" num="2">而此安陀會四角及條節頭。皆安萬字。此衣賢劫中最初而造而</sent>
<sent type="anno" lang="kor" page="54a" num="2">이 安陁會 四角과 條節頭에 다 萬ㄷ 字ㅣ 잇고 [節은 ᄆᆞᄃᆡ라] 이 오ᄉᆞᆫ 賢劫中에 ᄆᆞᆺ 처ᅀᅥᆷ 지ᅀᅳ니라</sent>
<sent type="anno" lang="chi" page="54a" num="3">此寶塔形同五寸。而世尊開塔現眞珠樓觀。其</sent>
<sent type="anno" lang="kor" page="54a" num="3">이 寶塔이 야ᇰᄌᆡ 五寸이 ^ ᄀᆞᆮ거늘 내 塔을 여러 眞珠樓觀이 現ᄒᆞ니</sent>
<sent type="anno" lang="chi" page="54a" num="4">數八萬。盛拘留孫佛所說遺教。</sent>
<sent type="anno" lang="kor" page="54a" num="4">그 數ㅣ 八萬이오 拘留孫佛 니ᄅᆞ샨 遺敎ᄅᆞᆯ 다ᄆᆞ며</sent>
<sent type="anno" lang="chi" page="54a" num="5">又有彼佛三比丘坐禪。佛命文殊。汝取我法螺至。彼比丘所吹佛興世曲。</sent>
<sent type="anno" lang="kor" page="54a" num="5">ᄯᅩ 뎌 부텻 세 比丘ㅣ 坐禪ᄒᆞ얫거늘 내 文殊를 命호ᄃᆡ 네 내 法蠡 가져 뎌 比丘ㅅ 손ᄃᆡ 가 佛興世曲ᄋᆞᆯ 불라 ᄒᆞ야ᄂᆞᆯ</sent>
<sent type="anno" lang="chi" page="54a" num="6">文殊依命吹螺。入定比丘卽起。問文殊師利。今有何佛出世。</sent>
<sent type="anno" lang="kor" page="54a" num="6">文殊ㅣ 蠡 부러늘 入定ᄒᆞᆫ 比丘ㅣ 즉재 니러 文殊師利ᄃᆞ려 무로ᄃᆡ 이제 어느 부톄 出世ᄒᆞ시뇨</sent>
<sent type="anno" lang="chi" page="54a" num="7">文殊答言。此賢劫中第四釋迦佛出世。</sent>
<sent type="anno" lang="kor" page="54a" num="7">文殊ㅣ 對答호ᄃᆡ 이ᄂᆞᆫ 賢劫中 第四釋迦佛이 出世ᄒᆞ시니라 ᄒᆞ야ᄂᆞᆯ</sent>
<sent type="anno" lang="chi" page="54a-54b" num="8">彼三比丘俱來禮佛在一面住。卽白佛言。</sent>
<sent type="anno" lang="kor" page="54a-54b" num="8">뎌 세 比丘ㅣ 다 와 ^ 내게 절ᄒᆞ고 ᄒᆞ녁 面에 住ᄒᆞ야 즉재 내게 닐오ᄃᆡ</sent>
<sent type="anno" lang="chi" page="54b" num="1">拘留孫佛般涅槃時。付我安陀會尼師檀及缽袋。令我住此塔中。</sent>
<sent type="anno" lang="kor" page="54b" num="1">拘留孫佛 般涅槃時예 나ᄅᆞᆯ 安陁會와 尼師檀과 鉢袋ᄅᆞᆯ 맛디샤 나ᄅᆞᆯ 이 塔中에 住호ᄃᆡ 婁至佛에 니르러ᅀᅡ 처ᅀᅥᆷ 涅槃애 들라 ᄒᆞ시니ᅌᅵ다</sent>
<sent type="anno" lang="chi" page="54b" num="2">乃至婁至佛。令我始入涅槃。迦葉佛又付我四牙。牟尼佛施我少爪髮。並置塔中。</sent>
<sent type="anno" lang="kor" page="54b" num="2">迦葉佛이 ᄯᅩ 내게 四牙ᄅᆞᆯ 付囑ᄒᆞ시니 牟尼佛도 내게 죠고맛 爪髮ᄋᆞᆯ 施ᄒᆞ샤 塔中에 조쳐 뒷ᄉᆞᆸ다가</sent>
<sent type="anno" lang="chi" page="54b-55a" num="3">世尊涅槃後從塔中出於此閻浮提乃至大千界。處處流布衣塔鎮後遺法也。</sent>
<sent type="anno" lang="kor" page="54b-55a" num="3">世尊 涅槃 後에 塔中으로셔 내야 이 閻浮提와 大千界예 니르리 곧고대 衣塔ᄋᆞᆯ 流布ᄒᆞ야 後ㅅ 遺法^을 鎭호리ᅌᅵ다</sent>
<mark type="section_begin">○</mark>
<sent type="anno" lang="kor" page="55a" num="1">鉢多羅ᄂᆞᆫ 應器라 혼 마리니 法에 마ᄌᆞᆫ 그르시니 體와 色과 量과 다 모로매 法에 마조ᇙ디니 體ᄂᆞᆫ 大槩ㅣ 둘히니 ᄒᆞᆰ과 鐵왜라</sent>
<sent type="anno" lang="kor" page="55a" num="2">비츤 그ᅀᅳ려 黑赤色ᄋᆞᆯ ᄆᆡᇰᄀᆞᆯ어나 시혹 孔雀ᄋᆡ 목 비치어나 鴿色이어나 ᄆᆡᇰᄀᆞᆯ라</sent>
<sent type="anno2" lang="kor" page="55a" num="3">鴿ᄋᆞᆫ 뎌도리라</sent>
<sent type="anno" lang="kor" page="55a-55b" num="4">量ᄋᆞᆫ 크니ᄂᆞᆫ 서마ᄅᆞᆯ 받고 [周ㅅ 말론 서말이오 唐ㅅ 말론 ᄒᆞᆫ 마리라] 져그닌 말 아오ᄃᆞᆯ 받ᄂᆞ니 [唐ㅅ 말론 닷되라] 中品은 아로ᇙ디니라</sent>
<mark type="section_begin">○</mark>
<sent type="anno" lang="kor" page="55b" num="1">十誦애 닐오ᄃᆡ 鉢ᄋᆞᆫ 恒沙 諸佛ㅅ 보라미라</sent>
<sent type="anno" lang="kor" page="55b" num="2">善見에 닐오ᄃᆡ 三乘聖人이 다 디새 바리ᄅᆞᆯ 자ᄇᆞ시ᄂᆞ니라</sent>
<sent type="anno" lang="kor" page="55b" num="3">五分律中에 나모 바리ᄅᆞᆯ ᄡᅳ면 偸蘭罪ᄅᆞᆯ 犯ᄒᆞ리라</sent>
<sent type="anno2" lang="kor" page="55b" num="4">偸蘭은 크다 혼 마리오 遮ᄂᆞᆫ 善道ᄅᆞᆯ 막다 혼 마리니</sent>
<sent type="anno2" lang="kor" page="55b-56a" num="5">偸蘭遮罪ᄂᆞᆫ 噑呌地獄애 ᄠᅥ러디여 兜率天 목수므^로 四千歲리니</sent>
<sent type="anno2" lang="kor" page="56a" num="1">人間 數론 五十億六十千歲리니 人間 四百年이 하ᄂᆞᆳ ᄒᆞᆫ 밤나지라</sent>
<sent type="anno2" lang="kor" page="56a" num="2">噑呌ᄂᆞᆫ 우를씨라</sent>
<sent type="anno" lang="kor" page="56a" num="3">僧祇예 닐오ᄃᆡ 外道ᄋᆡ 보라미며 ᄠᆡ 무들ᄊᆡ니라</sent>
<mark type="section_begin">○</mark>
<sent type="anno" lang="kor" page="56a" num="4">尼師檀은 坐具ㅣ라 혼 마리라</sent>
<sent type="anno" lang="kor" page="56a-56b" num="5">四分律에 기리ᄂᆞᆫ 부텻 二榤手ㅣ오 [부텻 一榤手ㅣ 周尺 二尺이니 二榤手ᄂᆞᆫ 四尺이라] ^ 너븨ᄂᆞᆫ 一榤手 半이니 이 本來ㅅ 法이라</sent>
<sent type="anno" lang="kor" page="56b" num="1">律에 닐오ᄃᆡ 迦留陁夷 모미 커 모ᄌᆞ래 안자 부텻긔 ᄉᆞᆯᄫᆞᆫ대 너븨와 기리와 各各 半榤手ᄅᆞᆯ 더으라 ᄒᆞ시니라</sent>
<sent type="anno" lang="kor" page="56b" num="2">戒䟽애 닐오ᄃᆡ 더으샤ᄆᆞᆫ 緣을 ᄆᆡᇰᄀᆞᄅᆞ시니 本來ㅅ 法을 從ᄒᆞ고 그 밧긔 各別히 더으라</sent>
<sent type="anno" lang="kor" page="56b" num="3">그러나 迦留ㅣ 至極쿠ᄃᆡ 半榤手ᄲᅮᆫ 더으시니 이젯 사ᄅᆞ미 젹거니 모ᄌᆞ래 안조ᇙ 주리 이시리여</sent>
<sent type="anno" lang="kor" page="56b-57a" num="4">鈔애 닐오ᄃᆡ 法다ᄫᅵ 지ᅀᅳᇙ 사ᄅᆞᄆᆞᆫ 처ᅀᅥᇝ 法에 마초아 그처 緣을 둘우ᇙ디니 ᄒᆞ다가 안ᄌᆞᇙ 제 무루피 ᄯᅡ해 가거ᄃᆞᆫ 더으^샨 法을 브터 ᄒᆞᆫ 머리 ᄒᆞᆫ 겨테 브티라</sent>
<sent type="anno" lang="kor" page="57a" num="1">後에 天人이 祖師ᄃᆞ려 닐오ᄃᆡ 비록 네 ᄀᆞᅀᅢ 둘어 다 브텨도 외디 아니ᄒᆞ리라</sent>
<mark type="section_begin">○</mark>
<sent type="anno" lang="kor" page="57a" num="2">비ᄎᆞᆫ 袈裟ㅣ ᄀᆞᆮᄒᆞ니라</sent>
<sent type="anno" lang="kor" page="57a" num="3">十誦애 새ᄂᆞᆫ 두 겨비오 ᄂᆞᆯᄀᆞ닌 네 겨비니 ᄒᆞ오ᄌᆞᆯ 말라</sent>
<sent type="anno" lang="kor" page="57a" num="4">鼻奈耶애 닐오ᄃᆡ 緣을 두르라</sent>
<sent type="anno" lang="kor" page="57a" num="5">五分律에 모로매 四角을 브티라</sent>
<sent type="anno" lang="kor" page="57a" num="6">四分律에 새 짓고 모로매 ᄂᆞᆯ근 거스로 縱廣 一榤手ᄅᆞᆯ 브티라</sent>
<sent type="anno2" lang="kor" page="57a" num="7">方 二尺이라</sent>
<mark type="section_begin">○</mark>
<sent type="anno" lang="kor" page="57a" num="8">漉水囊은 므레 거리ᄂᆞᆫ ᄂᆞᄆᆞ치라</sent>
<sent type="anno" lang="kor" page="57a-57b" num="9">四分律에 漉袋 업시 ^ 半 由旬을 녀디 말라</sent>
<sent type="anno2" lang="kor" page="57b" num="1">袋ᄂᆞᆫ 囊이라</sent>
<sent type="anno" lang="kor" page="57b" num="2">업거든 僧伽梨ㅅ 귀로 거리라</sent>
<sent type="anno" lang="kor" page="57b" num="3">薩婆多애 닐오ᄃᆡ 住處ᄅᆞᆯ ᄆᆡᇰᄀᆞ로리라 호ᇙ딘댄 몬져 므레 벌에 잇ᄂᆞᆫ가 보ᄃᆡ 잇거든 다ᄅᆞᆫ 우므를 ᄆᆡᇰᄀᆞ로리니 ᄉᆞᆫᄌᆡ 잇거든 ᄇᆞ리고 가라</sent>
<sent type="anno" lang="kor" page="57b" num="4">그러나 므리며 무티며 虛空界 다 有情의 브튼 ᄯᅡ히니 律中에 鹿囊애  것과 肉眼ᄋᆡ 보ᄆᆞᆯ 브터 디니며 犯호ᄆᆞᆯ 論ᄒᆞᆯ ᄯᆞᄅᆞ미라</sent>
<mark type="section_begin">○</mark>
<sent type="main" lang="chi" page="57b" num="5">第二祖阿難。後阿闍世王白言。</sent>
<sent type="main" lang="kor" page="57b" num="5">二祖 阿難 ^ 尊者ᄭᅴ 阿闍世王이 ᄉᆞᆯᄫᅩᄃᆡ</sent>
<sent type="main" lang="chi" page="57b" num="6">如來迦葉尊勝二師皆已涅槃。而我多故悉不能睹。</sent>
<sent type="main" lang="kor" page="57b" num="6">如來와 迦葉과 二師ㅣ ᄒᆞ마 다 涅槃커시ᄂᆞᆯ 내 緣故ㅣ 하 다 몯 보ᅀᆞᄫᅩ니 尊者ㅣ 涅槃ᄒᆞ시ᇙ 제 願ᄒᆞᆫᄃᆞᆫ 니ᄅᆞ쇼셔</sent>
<sent type="main" lang="chi" page="57b-58a" num="7">乃詣王宮告之曰。門者曰。王寢不可以聞。</sent>
<sent type="main" lang="kor" page="57b-58a" num="7">後에 阿難 尊者ㅣ 王宮에 니거늘 門 자븐 사ᄅᆞ미 닐오^ᄃᆡ 王이 자실ᄊᆡ 몯 엳ᄌᆞᄫᆞ리로소ᅌᅵ다</sent>
<sent type="main" lang="chi" page="58a" num="1">時阿闍世王夢中見一寶蓋。七寶嚴飾千萬億衆圍繞瞻仰。俄而風雨暴至吹折其柄。珍寶瓔珞悉墜於地。心甚驚異。既寤。</sent>
<sent type="main" lang="kor" page="58a" num="1">王이 ᄭᅮ메 七寶盖예 千萬億 衆이 圍繞ᄒᆞ야 울워렛거ᄂᆞᆯ ᄇᆞᄅᆞᆷ비 텨 ᄌᆞᆯ이 것거 디여 보ᄇᆡ 瓔珞이 ᄯᅡ해 다 ᄠᅥ러디거늘 놀라 ᄭᆡᄃᆞᄅᆞ니</sent>
<sent type="main" lang="chi" page="58a-58b" num="2">門者具白上事王聞語已。失聲號慟哀感天地。卽至毘舍離城。見阿難在常河中流跏趺而坐。</sent>
<sent type="main" lang="kor" page="58a-58b" num="2">門 자ᄇᆞᆫ 사ᄅᆞ미 ᄉᆞᆯᄫᅡᄂᆞᆯ 王이 목노하 울오 毗舍離城^에 가니 尊者ㅣ 恒河ㅅ 가온ᄃᆡ 結加趺坐ᄒᆞ얫거ᄂᆞᆯ</sent>
<sent type="main" lang="chi" page="58b" num="1">王乃作禮而說偈言。　稽首三界尊　　棄我而至此　暫憑悲願力　　且莫般涅槃</sent>
<sent type="main" lang="kor" page="58b" num="1">王이 절ᄒᆞ고 偈ᄅᆞᆯ 닐오ᄃᆡ 三界尊ᄭᅴ 머리 좃ᄉᆞᆸ노니 悲願力으로 涅槃 마ᄅᆞ쇼셔</sent>
<sent type="main" lang="chi" page="58b" num="2">時毘舍離王亦在河側。復說偈言。</sent>
<sent type="main" lang="kor" page="58b" num="2">毗舍離王이 ᄯᅩ 河ㅅ ᄀᆞᅀᅢ 이셔 偈ᄅᆞᆯ 닐오ᄃᆡ</sent>
<sent type="main" lang="chi" page="58b-59a" num="3">　尊者一何速　　而歸寂滅場</sent>
<sent type="main" lang="kor" page="58b-59a" num="3">尊者ㅣ 엇뎨 ᄲᆞᆯ리 寂滅^場애 가시ᄂᆞ니ᅌᅵᆺ고</sent>
<sent type="main" lang="chi" page="59a" num="1">　願住須臾間　　而受於供養</sent>
<sent type="main" lang="kor" page="59a" num="1">願ᄒᆞᆫᄃᆞᆫ 져근덛 住ᄒᆞ샤 供養ᄋᆞᆯ 바ᄃᆞ쇼셔</sent>
<sent type="main" lang="chi" page="59a" num="2">爾時阿難見二國王咸來勸請。乃說偈言。</sent>
<sent type="main" lang="kor" page="59a" num="2">尊者ㅣ 二國王이 다 와 勸請ᄒᆞᄂᆞᆫ ᄃᆞᆯ 보고 偈ᄅᆞᆯ 닐오ᄃᆡ</sent>
<sent type="main" lang="chi" page="59a" num="3">　二王善嚴住　　勿爲苦悲戀</sent>
<sent type="main" lang="kor" page="59a" num="3">二王이 이대 嚴住ᄒᆞ샤 受苦ᄅᆞᄫᅵ 슬허 마ᄅᆞ쇼셔</sent>
<sent type="main" lang="chi" page="59a-59b" num="4">　涅槃當我淨(舊本作靜此依寶林傳正宗記易此一字)　而無諸有故</sent>
<sent type="main" lang="kor" page="59a-59b" num="4">涅槃이 내 寂靜에 當ᄒᆞ니 諸有ㅣ 업슨 ^ 젼ᄎᆡᅌᅵ다</sent>
<sent type="main" lang="chi" page="59b" num="1">阿難復念。我若偏向一國而般涅槃。諸國爭競。無有是處。應以平等度諸有情。</sent>
<sent type="main" lang="kor" page="59b" num="1">尊者ㅣ ᄯᅩ 너교ᄃᆡ 내 ᄒᆞᆫ 나라ᄒᆞᆯ 向ᄒᆞ면 녀느 나라ᄃᆞᆯ히 ᄃᆞ토리니 平等으로 有情을 度脫호리라 ᄒᆞ고</sent>
<sent type="main" lang="chi" page="59b" num="2">遂於常河中流將入寂滅。</sent>
<sent type="main" lang="kor" page="59b" num="2">恒河믌 가온ᄃᆡ 寂滅에 드로려 터니</sent>
<sent type="main" lang="chi" page="59b-60a" num="3">是時山河大地六種震動。雪山中有五百仙人。睹茲瑞應飛空而至。禮阿難足胡跪白言。</sent>
<sent type="main" lang="kor" page="59b-60a" num="3">그ᄢᅴ 山 河 大地 六種 震動커ᄂᆞᆯ 雪山앳 五百 仙人이 이 ^ 瑞應을 보고 虛空애 ᄂᆞ라와 尊者ᄭᅴ 절ᄒᆞ고 ᄭᅮ러 ᄉᆞᆯᄫᅩᄃᆡ</sent>
<sent type="main" lang="chi" page="60a" num="1">我於長老當證佛法。願垂大慈度脫我等。</sent>
<sent type="main" lang="kor" page="60a" num="1">내 長老ᄭᅴ 佛法을 證호리니 願ᄒᆞᆫᄃᆞᆫ 大慈ᄒᆞ샤 우리ᄅᆞᆯ 度脫ᄒᆞ쇼셔</sent>
<sent type="main" lang="chi" page="60a" num="2">阿難默然受請。卽變殑伽河悉爲金地。</sent>
<sent type="main" lang="kor" page="60a" num="2">尊者ㅣ ᄌᆞᆷᄌᆞᆷᄒᆞ야 請ᄋᆞᆯ 바다 즉재 殑伽河ᄅᆞᆯ 變ᄒᆞ야 다 金ᄯᅡ히 ᄃᆞ외에 ᄒᆞ고</sent>
<sent type="main" lang="chi" page="60a-60b" num="3">爲其仙衆說諸大法。阿難復念。</sent>
<sent type="main" lang="kor" page="60a-60b" num="3">仙衆 ^ 爲ᄒᆞ야 大法을 니ᄅᆞ고 尊者ㅣ ᄯᅩ 念호ᄃᆡ</sent>
<sent type="main" lang="chi" page="60b" num="1">先所度脫弟子應當來集。</sent>
<sent type="main" lang="kor" page="60b" num="1">아래 度脫혼 弟子ㅣ 다ᇰ다ᅌᅵ 와 모ᄃᆞ리라 ᄒᆞ니</sent>
<sent type="main" lang="chi" page="60b" num="2">須臾五百羅漢從空而下。爲諸仙人出家受具。</sent>
<sent type="main" lang="kor" page="60b" num="2">아니한 더데 五百 羅漢이 虛空ᄋᆞ로셔 ᄂᆞ려 오나ᄂᆞᆯ 仙人ᄃᆞᆯ 爲ᄒᆞ야 出家ᄒᆞ야 具ᄅᆞᆯ 심기니</sent>
<sent type="main" lang="chi" page="60b-61a" num="3">其仙衆中有二羅漢。一名商那和修。</sent>
<sent type="main" lang="kor" page="60b-61a" num="3">그 仙衆 中에 羅漢이 이^쇼ᄃᆡ 일후미 商那和修ㅣ러니</sent>
<sent type="main" lang="chi" page="61a" num="1">阿難知是法器。乃告之曰。昔如來以大法眼付大迦葉。迦葉入定而付於我。</sent>
<sent type="main" lang="kor" page="61a" num="1">尊者ㅣ 法器ㄴ ᄃᆞᆯ 아라 닐오ᄃᆡ 녜 如來 큰 法眼ᄋᆞ로 大迦葉을 맛뎌시ᄂᆞᆯ 迦葉이 入定ᄒᆞᇙ 제 내게 맛뎌ᄂᆞᆯ</sent>
<sent type="main" lang="chi" page="61a-61b" num="2">我今將滅。用傳於汝汝受吾教。當聽偈言。</sent>
<sent type="main" lang="kor" page="61a-61b" num="2">내 이제 쟈ᇰᄎᆞ 滅度ᄒᆞᆯᄊᆡ 네게 傳持ᄒᆞ노니 네 내 ᄀᆞᄅᆞ쵸ᄆᆞᆯ 바다 偈ᄅᆞᆯ 드르라 ^ ᄒᆞ고 닐오ᄃᆡ</sent>
<sent type="main" lang="chi" page="61b" num="1">本來付有法 付了言無法 各各須自悟 悟了無無法</sent>
<sent type="main" lang="kor" page="61b" num="1">本來付有法 付了言無法 各各須自悟 悟了無無法이라 ᄒᆞ고</sent>
<sent type="main" lang="chi" page="61b" num="2">阿難付法眼藏竟。踊身虛空作十八變。入風奮迅三昧分身四分。</sent>
<sent type="main" lang="kor" page="61b" num="2">虛空애 소사 올아 十八 變 나토고 風奮迅三昧예 드러 四分에 分身ᄒᆞ야</sent>
<sent type="main" lang="chi" page="61b-62a" num="1">一分奉忉利天。一分奉娑竭羅龍宮。一分奉毘舍離(舊本作毘舍離龍王今依寶林傳正宗記除龍字)王。一分奉阿闍世王。</sent>
<sent type="main" lang="kor" page="61b-62a" num="1">一分은 忉利天에 주고 ^ 一分은 沙竭羅 龍宮에 주고 一分은 毗舍離王ᄭᅴ 주고 一分은 阿闍世王ᄭᅴ 주어ᄂᆞᆯ</sent>
<sent type="main" lang="chi" page="62a" num="2">各造寶塔而供養之。</sent>
<sent type="main" lang="kor" page="62a" num="2">各各 寶塔 ᄆᆡᇰᄀᆞ라 供養ᄒᆞ더라</sent>
<sent type="anno" lang="kor" page="62a" num="3">厲王ㄱ 열ᄒᆞᆫ찻 ᄒᆡ 癸巳ㅣ라</sent>
<sent type="poem_num" lang="kor" page="62a" num="4">其五百七十七</sent>
<sent type="poem" lang="kor" page="62b" num="1">王舍城 긼ᄀᆞᅀᅢ 闍耶ᄋᆡ 精誠이 ᄒᆞᆫ 우훔 供養이러니</sent>
<sent type="poem" lang="kor" page="62b" num="2">閻浮提 天下애 阿育王 功業이 八萬四千 寶塔이러니</sent>
<sent type="main" lang="chi" page="62b-63a" num="3">爾時世尊。與諸比丘循邑而行。</sent>
<sent type="main" lang="kor" page="62b-63a" num="3">아ᄅᆡ 世尊이 比丘ᄃᆞᆯ ᄃᆞ리시^고 王舍城에 드러 乞食ᄒᆞ시더니</sent>
<sent type="main" lang="chi" page="63a" num="1">時有二童子。一名闍耶二名毘闍耶。</sent>
<sent type="main" lang="kor" page="63a" num="1">두 童子ㅣ ᄒᆞᆫ 일후믄 闍耶ㅣ오 ᄒᆞᆫ 일후믄 毗闍耶ㅣ러니</sent>
<sent type="main" lang="chi" page="63a" num="2">共在沙中嬉戲。遙見世尊三十二相莊嚴其體。時闍耶童子心念言。</sent>
<sent type="main" lang="kor" page="63a" num="2">몰앳 가온ᄃᆡ 이셔 노다가 世尊 ᄇᆞ라ᅀᆞᆸ고 闍耶童子ㅣ 너교ᄃᆡ</sent>
<sent type="main" lang="chi" page="63a" num="3">我當以麥麨上佛。</sent>
<sent type="main" lang="kor" page="63a" num="3">내 麥麨로 부텨ᄭᅴ 받ᄌᆞᄫᅩ리라 ᄒᆞ고</sent>
<sent type="main" lang="chi" page="63a-63b" num="4">仍手捧細沙著世尊缽中。時毘闍耶合掌隨喜。</sent>
<sent type="main" lang="kor" page="63a-63b" num="4">소내 ᄀᆞᄂᆞᆫ 몰애ᄅᆞᆯ 바다 世尊^ㅅ 바리예 노ᄊᆞᄫᅡᄂᆞᆯ 毗闍耶ㅣ 合掌ᄒᆞ야 隨喜ᄒᆞ더니</sent>
<sent type="main" lang="chi" page="63b" num="1">時彼童子而發願言。以惠施善根功德。令得一天下一繖蓋王。卽於此處生得供養諸佛。</sent>
<sent type="main" lang="kor" page="63b" num="1">그제 뎌 童子ㅣ 發願ᄒᆞ야 닐오ᄃᆡ 惠施善根 功德으로 一天下 一繖盖王ᄋᆞᆯ 得ᄒᆞ야 이 고대 나 諸佛을 供養ᄒᆞᅀᆞᆸ게 ᄒᆞ쇼셔</sent>
<sent type="main" lang="chi" page="63b-64a" num="2">爾時世尊發容微笑。阿難合掌白言世尊。何緣微笑。</sent>
<sent type="main" lang="kor" page="63b-64a" num="2">그ᄢᅴ 世尊이 ^ 우ᅀᅧᆫᄒᆞ신대 阿難이 合掌ᄒᆞ야 ᄉᆞᆯᄫᅩᄃᆡ 世尊이 엇던 因緣으로 우ᅀᅧᆫᄒᆞ시ᄂᆞ니ᅌᅵᆺ고</sent>
<sent type="main" lang="chi" page="64a" num="1">爾時世尊告阿難。當知我滅度百年之後。此童子於巴連弗邑。統領一天下轉輪王。</sent>
<sent type="main" lang="kor" page="64a" num="1">世尊이 니ᄅᆞ샤ᄃᆡ 알라 나 滅度ᄒᆞᆫ 百年 後에 이 童子ㅣ 巴連弗邑에 一天下ᄅᆞᆯ 거느려 轉輪王이 ᄃᆞ외야</sent>
<sent type="main" lang="chi" page="64a-64b" num="2">姓孔雀名阿育。正法治化。又復廣布我舍利。當造八萬四千塔。</sent>
<sent type="main" lang="kor" page="64a-64b" num="2">姓은 孔雀^이오 일후믄 阿育이리니 正法으로 다ᄉᆞ리며 ᄯᅩ 내 舍利ᄅᆞᆯ 너비 펴 八萬四千 塔을 ᄆᆡᇰᄀᆞᆯ리라</sent>
<sent type="main" lang="chi" page="64b" num="1">阿難取此缽中所施之沙。捨著如來經行處。</sent>
<sent type="main" lang="kor" page="64b" num="1">阿難아 이 바리옛 몰애ᄅᆞᆯ 가져다가 如來 ᄃᆞᆮ니ᄂᆞᆫ ᄯᅡ해 ᄭᆞᆯ라</sent>
<sent type="anno" lang="chi" page="64b" num="2">爾時佛與阿難。入舍衛城乞食。</sent>
<sent type="anno" lang="kor" page="64b" num="2">아ᄅᆡ 부톄 阿難이 ᄃᆞ리시고 城에 드르샤 乞食ᄒᆞ시더니</sent>
<sent type="anno" lang="chi" page="64b-65a" num="3">見群小兒於道中戲。各聚地土。用作舍宅倉庫財寶五穀。</sent>
<sent type="anno" lang="kor" page="64b-65a" num="3">한 아ᄒᆡᄃᆞᆯ히 긼 가온ᄃᆡ 各各 ᄒᆞᆰ 뫼화 지비며 倉庫ㅣ며 財寶 五穀^ᄋᆞᆯ ᄆᆡᇰᄀᆞ라 두고 노다가</sent>
<sent type="anno" lang="chi" page="65a" num="4">有一小兒遙見佛來。敬心內發歡喜踊躍。</sent>
<sent type="anno" lang="kor" page="65a" num="4">ᄒᆞᆫ 죠고맛 아ᄒᆡ 부텨 오시거늘 ᄇᆞ라ᅀᆞᆸ고 恭敬 ᄆᆞᅀᆞᄆᆞᆯ 내야 깃거 ᄂᆞ소사</sent>
<sent type="anno" lang="chi" page="65a" num="5">卽取倉中土爲穀者。便以手探欲用施佛。</sent>
<sent type="anno" lang="kor" page="65a" num="5">倉앳 穀食이라 혼 ᄒᆞᆯᄀᆞᆯ 우희 여 부텨ᄭᅴ 받ᄌᆞᄫᅩ려 호ᄃᆡ</sent>
<sent type="anno" lang="chi" page="65a" num="6">身小不及語一小兒。我登汝上以穀布施。</sent>
<sent type="anno" lang="kor" page="65a" num="6">킈 져거 몯 미처 벋 아ᄒᆡᄃᆞ려 네 우희 올아 布施ᄒᆞᅀᆞᄫᅡ지라 ᄒᆞ야ᄂᆞᆯ</sent>
<sent type="anno" lang="chi" page="65a" num="7">小兒歡喜報言可爾。卽躡肩上以土奉佛。</sent>
<sent type="anno" lang="kor" page="65a" num="7">그 아ᄒᆡ 깃거 그리ᄒᆞ라 ᄒᆞ야ᄂᆞᆯ 엇게 우희 올아 부텻긔 받ᄌᆞᆸ거늘</sent>
<sent type="anno" lang="chi" page="65a" num="8">佛下缽低頭受土。受已授與阿難持此土以塗我房。</sent>
<sent type="anno" lang="kor" page="65a" num="8">부톄 바리 ᄂᆞ리오샤 머리 수겨 바ᄃᆞ샤 阿難이 맛디샤 이 ᄒᆞᆯ글 내 房 ᄇᆞᄅᆞ라</sent>
<sent type="anno" lang="chi" page="65a" num="9">佛告阿難。向小兒緣施此土。</sent>
<sent type="anno" lang="kor" page="65a" num="9">부톄 阿難이ᄃᆞ려 니ᄅᆞ샤ᄃᆡ 몬졧 아ᄒᆡ 이 ᄒᆞᆰ 布施ᄒᆞᆫ 因緣으로</sent>
<sent type="anno" lang="chi" page="65a-65b" num="10">我般涅槃百歲之後。當作國王字阿輸迦(阿育之別名也)</sent>
<sent type="anno" lang="kor" page="65a-65b" num="10">나 涅槃ᄒᆞᆫ 百歲 後에 國王이 ᄃᆞ외야 일후미 阿輸迦ㅣ^오</sent>
<sent type="anno" lang="chi" page="65b" num="1">其次小兒當作大臣。共領閻浮提一切國土。</sent>
<sent type="anno" lang="kor" page="65b" num="1">버근 아ᄒᆡᄂᆞᆫ 大臣이 ᄃᆞ외야 어우러 閻浮提 一切 國土ᄅᆞᆯ 거느려</sent>
<sent type="anno" lang="chi" page="65b" num="2">興顯三寶廣設供養。分布舍利遍閻浮提。起八萬四千塔。</sent>
<sent type="anno" lang="kor" page="65b" num="2">三寶ᄅᆞᆯ 니ᄅᆞ와다 너비 供養ᄒᆞ야 舍利ᄅᆞᆯ 閻浮提예 ᄀᆞᄃᆞ기 펴 八萬四千 塔ᄋᆞᆯ 셰리라</sent>
<sent type="anno" lang="chi" page="65b" num="3">阿難歡喜重白佛言。如來先昔造何功德。而乃有此多塔之報。</sent>
<sent type="anno" lang="kor" page="65b" num="3">阿難이 歡喜ᄒᆞᅀᆞᄫᅡ 부텨ᄭᅴ ᄉᆞᆯᄫᅩᄃᆡ 如來 녜 엇던 功德을 지ᅀᅳ시관ᄃᆡ 이 한 塔報ㅣ 겨시리ᅌᅵᆺ고</sent>
<sent type="anno" lang="chi" page="65b" num="4">佛言。過去有國王。名波塞奇。</sent>
<sent type="anno" lang="kor" page="65b" num="4">부톄 니ᄅᆞ샤ᄃᆡ 過去에 ᄒᆞᆫ 國王이 이쇼ᄃᆡ 일후미 波塞奇러니</sent>
<sent type="anno" lang="chi" page="65b" num="5">典閻浮提八萬四千國。時世有佛名曰沸沙。</sent>
<sent type="anno" lang="kor" page="65b" num="5">閻浮提 八萬四千 나라ᄒᆞᆯ 가졧더니 그제 부톄 겨샤ᄃᆡ 일후미 沸沙ㅣ러시니</sent>
<sent type="anno" lang="chi" page="65b-66a" num="6">波塞奇王與諸臣民。供養於佛及比丘僧。四事供養</sent>
<sent type="anno" lang="kor" page="65b-66a" num="6">波塞奇王이 臣^民ᄃᆞᆯ콰 부텨 供養ᄒᆞᅀᆞᄫᆞ며 比丘僧의게 四事로 供養ᄒᆞ더니</sent>
<sent type="anno" lang="chi" page="66a" num="1">時王心念。邊小諸國皆悉偏僻。人民之類無由修福。</sent>
<sent type="anno" lang="kor" page="66a" num="1">그제 王이 念호ᄃᆡ ᄀᆞᆺ 혀근 나라ᄃᆞᆯ햇 사ᄅᆞᆷᄃᆞᆯ히 福 닷고ᇙ 길히 업스니</sent>
<sent type="anno" lang="chi" page="66a" num="2">今當圖畫佛之形像。分布諸國咸得供養。作是念已。卽召畫師敕使圖畫。</sent>
<sent type="anno" lang="kor" page="66a" num="2">이제 부텻 像ᄋᆞᆯ 그리ᅀᆞᄫᅡ 諸國에 두루 펴 다 供養ᄒᆞᅀᆞᆸ게 호리라 ᄒᆞ고 즉재 畫師 블러 그리ᅀᆞᄫᆞ라 ᄒᆞ니</sent>
<sent type="anno" lang="chi" page="66a" num="3">時諸畫師來至佛所。看佛相好欲得畫之。適畫一處忘失餘處。重復觀看復次下手。畫一忘一不能使成。</sent>
<sent type="anno" lang="kor" page="66a" num="3">畫師ㅣ 부텨ᄭᅴ 와 相好 보ᅀᆞᄫᅡ 그리ᅀᆞᄫᅩ려 호ᄃᆡ ᄒᆞᆫ 곧 그리ᅀᆞᆸ고 녀나ᄆᆞᆫ 곧 니저 몯 일워커늘</sent>
<sent type="anno" lang="chi" page="66a" num="4">時波塞奇調和衆彩。手自爲畫一像以爲摸法。</sent>
<sent type="anno" lang="kor" page="66a" num="4">波塞奇王이 彩色 ᄆᆞ라 손ᅀᅩ ᄒᆞᆫ 像 그리ᅀᆞᄫᅡ 보ᄂᆞᆯ 내야ᄂᆞᆯ</sent>
<sent type="anno" lang="chi" page="66a-66b" num="5">於是畫師。乃依圖畫八萬四千像布與諸國。諸小國王皆得供養。</sent>
<sent type="anno" lang="kor" page="66a-66b" num="5">畫師ㅣ 그를 브터 八萬四千像ᄋᆞᆯ 그리ᅀᆞᄫᅡ 諸國에 펴 小^國王ᄃᆞᆯ히 다 供養ᄒᆞᅀᆞᄫᆞ니</sent>
<sent type="anno" lang="chi" page="66b" num="1">時波塞奇我今身是。以此緣故。常得三十二相殊特之身。般涅槃後。得此八萬四千諸塔。</sent>
<sent type="anno" lang="kor" page="66b" num="1">그젯 波塞奇ᄂᆞᆫ 내 모미 긔니 이 因緣으로 샤ᇰ녜 三十二相앳 ᄠᆞ로 奇特ᄒᆞᆫ 모ᄆᆞᆯ 어더 涅槃 後에 八萬四千塔ᄋᆞᆯ 어드리라</sent>
<mark type="section_begin">○</mark>
<sent type="main" lang="chi" page="66b" num="2">阿難當知。於巴連弗邑。有王名日月護。</sent>
<sent type="main" lang="kor" page="66b" num="2">後에 巴連弗邑에 王이 이쇼ᄃᆡ 일후미 日月護ㅣ러니</sent>
<sent type="main" lang="chi" page="66b-67a" num="3">彼王當生子名曰頻頭婆羅。當治彼國。彼復有子名曰脩師摩。</sent>
<sent type="main" lang="kor" page="66b-67a" num="3">아ᄃᆞᄅᆞᆯ 나ᄒᆞ니 일후미 頻頭婆羅ㅣ러니 ᄯᅩ 아ᄃᆞᄅᆞᆯ 나ᄒᆞ니 일후미 修師^摩ㅣ러니</sent>
<sent type="main" lang="chi" page="67a" num="1">時瞻婆國有一婆羅門女。極爲端正令人樂見。爲國所珍。</sent>
<sent type="main" lang="kor" page="67a" num="1">그제 瞻婆國에 ᄒᆞᆫ 婆羅門의 ᄯᆞ리 至極 端正ᄒᆞ더니</sent>
<sent type="main" lang="chi" page="67a" num="2">諸相師輩見彼女相。卽記彼女當爲王妃必生二子。一當領天下。</sent>
<sent type="main" lang="kor" page="67a" num="2">相師ᄃᆞᆯ히 닐오ᄃᆡ 王妃 ᄃᆞ외야 두 아ᄃᆞᄅᆞᆯ 나하 ᄒᆞ나ᄒᆞᆫ 天下ᄅᆞᆯ 거느리고</sent>
<sent type="main" lang="chi" page="67a" num="3">一當出家學道得成聖跡。</sent>
<sent type="main" lang="kor" page="67a" num="3">ᄒᆞ나ᄒᆞᆫ 出家ᄒᆞ야 道理 ᄇᆡ화 聖人이 ᄃᆞ외리로다 ᄒᆞ야ᄂᆞᆯ</sent>
<sent type="main" lang="chi" page="67a-67b" num="4">時婆羅門聞相師所說。歡喜無量卽持其女。詣巴連弗邑種種莊嚴。欲嫁與修師摩王子。</sent>
<sent type="main" lang="kor" page="67a-67b" num="4">婆羅門이 ^ 몯내 깃거 ᄯᆞᆯ ᄃᆞ리고 巴連弗邑에 가 種種 莊嚴ᄒᆞ야 修師摩王子ᄅᆞᆯ 얼유려 ᄒᆞ더니</sent>
<sent type="main" lang="chi" page="67b" num="1">相師云應嫁與頻頭婆羅王。</sent>
<sent type="main" lang="kor" page="67b" num="1">相師ㅣ 닐오ᄃᆡ 頻頭婆羅王ᄭᅴ 받ᄌᆞᄫᅡᅀᅡ ᄒᆞ리라</sent>
<sent type="main" lang="chi" page="67b" num="2">王見此女端正有德。卽立爲第一夫人。恒相娛樂。</sent>
<sent type="main" lang="kor" page="67b" num="2">王이 뎌 ᄯᆞᄅᆡ 端正코 德 잇ᄂᆞᆫ ᄃᆞᆯ 보고 즉재 第一夫人ᄋᆞᆯ 사ᄆᆞ니</sent>
<sent type="main" lang="chi" page="67b-68a" num="3">仍便懷體月滿生子。</sent>
<sent type="main" lang="kor" page="67b-68a" num="3">곧 아^기 ᄇᆡ야 아ᄃᆞᄅᆞᆯ 나ᄒᆞ니</sent>
<sent type="main" lang="chi" page="68a" num="1">生時安隱母無憂惱。過七日後立字名無憂。</sent>
<sent type="main" lang="kor" page="68a" num="1">나ᇙ 저긔 便安ᄒᆞ야 어미 시름 업슬ᄊᆡ 일후믈 無憂ㅣ라 ᄒᆞ니라</sent>
<sent type="main" lang="chi" page="68a" num="2">又復生子名曰離憂。無憂者身體麤澀父不喜見。</sent>
<sent type="main" lang="kor" page="68a" num="2">ᄯᅩ 아ᄃᆞᄅᆞᆯ 나ᄒᆞ니 일후미 離憂ㅣ러니 無憂ᄂᆞᆫ 모미 디드러 아비 보디 슬희여 ᄒᆞ더니</sent>
<sent type="main" lang="chi" page="68a" num="3">王欲試諸子。呼婆羅門言。觀我諸子於我滅後誰當作王。</sent>
<sent type="main" lang="kor" page="68a" num="3">王이 婆羅門 블러 닐오ᄃᆡ 내 아ᄃᆞᆯᄃᆞᆯᄒᆞᆯ 보라 나 업슨 後에 뉘 王 ᄃᆞ외료</sent>
<sent type="main" lang="chi" page="68a-68b" num="4">婆羅門言。將此諸子出城。金殿園館中當觀其相。</sent>
<sent type="main" lang="kor" page="68a-68b" num="4">婆羅^門이 닐오ᄃᆡ 아ᄃᆞᆯᄃᆞᆯᄒᆞᆯ 城金殿園館中에 내야시ᄃᆞᆫ 相ᄋᆞᆯ 보사ᅌᅵ다</sent>
<sent type="main" lang="chi" page="68b" num="1">時阿育王母語阿育言。</sent>
<sent type="main" lang="kor" page="68b" num="1">그제 阿育王의 어미 阿育이ᄃᆞ려 닐오ᄃᆡ</sent>
<sent type="main" lang="chi" page="68b" num="2">今王出金殿園館中觀諸王子。於我滅後誰當作王。汝何不去。</sent>
<sent type="main" lang="kor" page="68b" num="2">이제 王이 金殿園館中에 나샤 王子ᄃᆞᆯ히 나 업슨 後에 뉘 王 ᄃᆞ외ᇙ고 보려 ᄒᆞ시ᄂᆞ니 네 엇뎨 아니 가ᄂᆞᆫ다</sent>
<sent type="main" lang="chi" page="68b-69a" num="3">阿育啟言。既不蒙念亦復不樂見我。母言但往卽便往去。願母賜送食。母言如是。</sent>
<sent type="main" lang="kor" page="68b-69a" num="3">阿育이 닐오^ᄃᆡ 王이 나ᄅᆞᆯ 念티 아니ᄒᆞ시며 ᄯᅩ 보디 슬희여 커시니와 어마니미 가라 ᄒᆞ시면 가리니 바ᄇᆞᆯ 보내쇼셔</sent>
<sent type="main" lang="chi" page="69a" num="1">王先敕大臣。若阿育來者。當使其乘老鈍象來。又復老人以爲眷屬。</sent>
<sent type="main" lang="kor" page="69a" num="1">王이 미리 大臣의게 긔걸ᄒᆞ야 ᄒᆞ다가 阿育이옷 오거든 늙고 鈍ᄒᆞᆫ 象 ᄐᆡ오고 늘근 사ᄅᆞᄆᆞ로 眷屬ᄋᆞᆯ 사ᄆᆞ라</sent>
<sent type="main" lang="chi" page="69a-69b" num="2">時阿育卽乘老象。至園館中地坐。</sent>
<sent type="main" lang="kor" page="69a-69b" num="2">그제 阿育이 늘근 象 타 園館中에 ^ 와 ᄯᅡ해 안잿더니</sent>
<sent type="main" lang="chi" page="69b" num="1">時諸王子各下飲食。阿育母以瓦器成酪飯。送與阿育。</sent>
<sent type="main" lang="kor" page="69b" num="1">그제 王子ᄃᆞᆯ히 各各 飮食ᄒᆞᇙ 제 阿育의 어미 딜어세 酪飯 다마 보내니라</sent>
<sent type="main" lang="chi" page="69b" num="2">王問師言。此中誰有王相。</sent>
<sent type="main" lang="kor" page="69b" num="2">王이 相師ᄃᆞ려 무로ᄃᆡ 뉘 王ㄱ 相 잇ᄂᆞ뇨</sent>
<sent type="main" lang="chi" page="69b" num="3">此中若有好乘者。是人當作王。</sent>
<sent type="main" lang="kor" page="69b" num="3">相師ㅣ 닐오ᄃᆡ 이 中에 好乘 ᄐᆞ니ᅀᅡ 王 ᄃᆞ외리로소ᅌᅵ다</sent>
<sent type="main" lang="chi" page="69b-70a" num="4">時諸王子聞彼所說。各自念言我乘好乘。</sent>
<sent type="main" lang="kor" page="69b-70a" num="4">王子ᄃᆞᆯ히 各各 너교ᄃᆡ 내 好乘^을 토라 ᄒᆞ더니</sent>
<sent type="main" lang="chi" page="70a" num="1">時阿育言。我乘老宿象我得作王。</sent>
<sent type="main" lang="kor" page="70a" num="1">그제 阿育이 닐오ᄃᆡ 내 老宿象ᄋᆞᆯ 토니 내 王 ᄃᆞ외리로다</sent>
<sent type="main" lang="chi" page="70a" num="2">時王又復語師言。願更爲觀之。師</sent>
<sent type="main" lang="kor" page="70a" num="2">王이 ᄯᅩ 相師ᄃᆞ려 닐오ᄃᆡ 다시 보고라</sent>
<sent type="main" lang="chi" page="70a" num="3">復答言。此中有第一坐者。彼當作王。</sent>
<sent type="main" lang="kor" page="70a" num="3">相師ㅣ 對答호ᄃᆡ 이 中에 第一座애 안ᄌᆞ니ᅀᅡ 王 ᄃᆞ외리로소ᅌᅵ다</sent>
<sent type="main" lang="chi" page="70a-70b" num="4">諸王子等各相謂言。我坐第一。</sent>
<sent type="main" lang="kor" page="70a-70b" num="4">王子ᄃᆞᆯ히 各各 너교ᄃᆡ 내 第一座애 ^ 안조라 ᄒᆞ거늘</sent>
<sent type="main" lang="chi" page="70b" num="1">阿育言我今坐地。是堅勝坐我當作王。</sent>
<sent type="main" lang="kor" page="70b" num="1">阿育이 닐오ᄃᆡ 내 ᄯᅡ해 안조니 이 굳고 爲頭ᄒᆞᆫ 座ㅣ니 내 王 ᄃᆞ외리로다</sent>
<sent type="main" lang="chi" page="70b" num="2">王復語師更爲重觀。</sent>
<sent type="main" lang="kor" page="70b" num="2">王이 ᄯᅩ 相師ᄃᆞ려 닐오ᄃᆡ 다시 보고라</sent>
<sent type="main" lang="chi" page="70b" num="3">師又報言此中上器上食此當得王。</sent>
<sent type="main" lang="kor" page="70b" num="3">相師ㅣ 닐오ᄃᆡ 이 中에 爲頭ᄒᆞᆫ 그르세 爲頭ᄒᆞᆫ 밥 먹ᄂᆞ니ᅀᅡ 王 ᄃᆞ외리로소ᅌᅵ다</sent>
<sent type="main" lang="chi" page="70b-71a" num="4">阿育念言。我有勝食我必作王。</sent>
<sent type="main" lang="kor" page="70b-71a" num="4">阿育이 닐오ᄃᆡ 내 爲頭ᄒᆞᆫ 바ᄇᆞᆯ 뒷노니 내 王 ᄃᆞ외리로다</sent>
<sent type="main" lang="chi" page="71a" num="1">時阿育母問阿育。婆羅門定記誰耶。</sent>
<sent type="main" lang="kor" page="71a" num="1">阿育의 어미 阿育이ᄃᆞ려 무로ᄃᆡ 婆羅門이 누를 니ᄅᆞ더뇨</sent>
<sent type="main" lang="chi" page="71a" num="2">阿育啟言兒當作王。</sent>
<sent type="main" lang="kor" page="71a" num="2">阿育이 닐오ᄃᆡ 나ᄅᆞᆯ 王 ᄃᆞ외리라 ᄒᆞ더ᅌᅵ다</sent>
<sent type="main" lang="chi" page="71a-71b" num="3">老象爲乘以地爲坐。素器盛食粳米雜酪。是最勝也。</sent>
<sent type="main" lang="kor" page="71a-71b" num="3">늘근 象 ᄐᆞ고 ᄯᅡ해 아ᇇ고 ᄒᆡᆫ 그르세 밥 담고 粳米예 酪飯 섯그니 이 ᄆᆞᆺ 爲頭ᄒᆞ^니ᅌᅵ다</sent>
<sent type="main" lang="chi" page="71b" num="1">時頻頭羅王邊國。怛叉尸羅反。王卽語阿育。汝將四兵平伐彼國。</sent>
<sent type="main" lang="kor" page="71b" num="1">그제 ᄀᆞᆺ 나라 德叉尸羅ㅣ 反커늘 王이 阿育이ᄃᆞ려 닐오ᄃᆡ 네 四兵 가져 뎌 나라 티라</sent>
<sent type="main" lang="chi" page="71b" num="2">及至發引與少兵甲。時從者白王子言。今往伐彼國無有軍仗。云何得平。</sent>
<sent type="main" lang="kor" page="71b" num="2">나가ᇙ 저긔 兵甲ᄋᆞᆯ 져기 주어늘 조ᄎᆞᆫ 사ᄅᆞ미 阿育이ᄃᆞ려 닐오ᄃᆡ 軍이 업거니 어드리 平ᄒᆡ오료</sent>
<sent type="main" lang="chi" page="71b-72a" num="3">阿育言我若應王者。兵甲自然來應。發是語時。</sent>
<sent type="main" lang="kor" page="71b-72a" num="3">阿育이 닐오ᄃᆡ 나옷 王 ᄃᆞ외ᇙ 사ᄅᆞ^미면 兵甲이 自然히 오리라</sent>
<sent type="main" lang="chi" page="72a" num="1">尋聲地開兵甲從地而出。</sent>
<sent type="main" lang="kor" page="72a" num="1">그 말 니ᄅᆞᇙ 제 ᄯᅡ히 여러 兵甲이 나니라</sent>
<sent type="main" lang="chi" page="72a" num="2">時彼諸國民人。聞阿育來卽平治道路。種種供養奉迎王子。</sent>
<sent type="main" lang="kor" page="72a" num="2">뎌 諸國 사ᄅᆞᆷᄃᆞᆯ히 阿育이 오ᄂᆞ다 듣고 길 닷고 種種 供養ᄋᆞ로 맛더니</sent>
<sent type="main" lang="chi" page="72a-72b" num="3">諸天宣令。阿育王子當王此天下。汝等勿興逆意。</sent>
<sent type="main" lang="kor" page="72a-72b" num="3">諸天이 出令호ᄃᆡ 阿育王子ㅣ 이 天下애 王 ᄃᆞ외리니 너희 거슬ᄧᅳᆫ ᄠᅳᆮ ^ 말라</sent>
<sent type="main" lang="chi" page="72b" num="1">彼國卽便降伏。如是乃至平此天下至於海際。</sent>
<sent type="main" lang="kor" page="72b" num="1">뎌 나라히 즉재 降伏ᄒᆞ야 이ᄀᆞ티 天下ᄅᆞᆯ 다 平ᄒᆡ 와 바ᄅᆞᆳ ᄀᆞᅀᅢ 다ᄃᆞᆮ게 ᄒᆞ니라</sent>
<sent type="main" lang="chi" page="72b" num="2">時父王得重疾。諸臣卽便莊嚴阿育將至王所。</sent>
<sent type="main" lang="kor" page="72b" num="2">그제 父王이 큰 病을 ᄒᆞ얫거늘 臣下ᄃᆞᆯ히 阿育이ᄅᆞᆯ 莊嚴ᄒᆞ야 王ᄭᅴ 가 ᄉᆞᆯᄫᅩᄃᆡ</sent>
<sent type="main" lang="chi" page="72b-73a" num="3">今且立此子爲王。我等後徐徐當立修師摩爲王。</sent>
<sent type="main" lang="kor" page="72b-73a" num="3">안ᄌᆞᆨ 이 아ᄃᆞᄅᆞᆯ 王 셰옛다가 우리 後에 날호야 修師摩ᄅᆞᆯ 셰^요리ᅌᅵ다</sent>
<sent type="main" lang="chi" page="73a" num="1">時王聞此語憂愁不樂默然不對。卽便命終。</sent>
<sent type="main" lang="kor" page="73a" num="1">그제 王이 츠기 너겨 對答 아니터니</sent>
<sent type="main" lang="chi" page="73a" num="2">時阿育心念口言。我應正得王位者。諸天自然來以水灌我頂。素繒繫首。</sent>
<sent type="main" lang="kor" page="73a" num="2">阿育이 닐오ᄃᆡ 나옷 王位ᄅᆞᆯ 得ᄒᆞᇙ 사ᄅᆞ민댄 諸天이 自然히 와 믈로 내 뎌ᇰ바기예 븟고 ᄒᆡᆫ 기블 머리예 ᄆᆡ리라</sent>
<sent type="main" lang="chi" page="73a" num="3">尋聲諸天卽以水灌阿育頂。素繒繫首受王極位人神欣慶。又引傳云。</sent>
<sent type="main" lang="kor" page="73a" num="3">즉재 諸天이 믈로 阿育의 뎌ᇰ바기예 븟고 ᄒᆡᆫ 기블 머리예 ᄆᆡ니라</sent>
<sent type="main" lang="chi" page="73a-73b" num="4">阿育拜王日鐵輪飛降王閻浮提。虛空地下各四十里。鬼神咸皆讚善。</sent>
<sent type="main" lang="kor" page="73a-73b" num="4">王이 命^終커늘 阿育이 王 ᄃᆞ외니 人神이 깃거 ᄒᆞ더라</sent>
<sent type="anno" lang="kor" page="73b" num="1">王 ᄃᆞ욀 나래 鐵輪이 ᄂᆞ라 와 閻浮提예 王 ᄃᆞ외니 虛空 地下 各 四十里예 鬼神이 다 됴ᄒᆞᆯ쎠 讚歎ᄒᆞ더라</sent>
<sent type="main" lang="chi" page="73b" num="2">時修師摩王子聞父崩。背立阿育爲王心生不忍。卽集諸兵來伐阿育。</sent>
<sent type="main" lang="kor" page="73b" num="2">그제 修師摩 王子ㅣ 阿育이ᄅᆞᆯ 와 티더니</sent>
<sent type="main" lang="chi" page="73b-74a" num="3">時阿㝹樓陀大臣機關木象。又作阿育王像。以像騎象安置東門外。</sent>
<sent type="main" lang="kor" page="73b-74a" num="3">阿㝹樓陁 大臣이 阿育王 像 ᄆᆡᇰᄀᆞ라 나모 象 ^ ᄐᆡ와 東門 밧긔 두고</sent>
<sent type="main" lang="chi" page="74a" num="1">又作無煙火坑以物覆之。阿㝹樓陀大臣。語修師摩王子言。</sent>
<sent type="main" lang="kor" page="74a" num="1">ᄯᅩ ᄂᆡ 업슨 븘 굳 ᄆᆡᇰᄀᆞ라 두퍼 두고 닐오ᄃᆡ</sent>
<sent type="main" lang="chi" page="74a" num="2">欲作王者。阿育在東門可往伐之。能得之者自然得作。</sent>
<sent type="main" lang="kor" page="74a" num="2">王곳 ᄃᆞ외오져 커든 阿育이 東門ᄋᆡ 잇ᄂᆞ니 가 티라 ᄒᆞ야ᄂᆞᆯ</sent>
<sent type="main" lang="chi" page="74a" num="3">王子卽趣東門墮火坑。便卽死亡。</sent>
<sent type="main" lang="kor" page="74a" num="3">東門의 가니 븘 구데 ᄠᅥ러 디여 주그니라</sent>
<sent type="main" lang="chi" page="74a-74b" num="4">阿育王正法治化。時諸臣輩。我等共立阿育爲王。故輕慢於王。不行君臣之禮。王亦自知諸臣輕慢。</sent>
<sent type="main" lang="kor" page="74a-74b" num="4">阿育王이 正法으로 다ᄉᆞ리더니 臣下ᄃᆞᆯ히 제 셰와라 ᄒᆞ야 업시^워 커늘</sent>
<sent type="main" lang="chi" page="74b" num="1">時王語諸臣曰。汝等可伐華果之樹殖於刺棘。</sent>
<sent type="main" lang="kor" page="74b" num="1">阿育王이 臣下ᄃᆞ려 닐오ᄃᆡ 너희 곳과 果實ᄋᆞᆯ 버히고 가ᄉᆡ 남ᄀᆞᆯ 시므라</sent>
<sent type="main" lang="chi" page="74b" num="2">諸臣答曰。未曾見聞。却除華果而殖刺樹。</sent>
<sent type="main" lang="kor" page="74b" num="2">臣下ᄃᆞᆯ히 對答호ᄃᆡ 곳과 果實와 버히고 가ᄉᆡ나모 심고 ᄆᆞᆯ 듣보디 몯ᄒᆞ리로소ᅌᅵ다 ᄒᆞ더니</sent>
<sent type="main" lang="chi" page="74b-75a" num="3">乃至王三敕令伐彼亦不從。爾時王卽持利劍殺五百大臣。</sent>
<sent type="main" lang="kor" page="74b-75a" num="3">阿育이 세 번 니ᄅᆞ다가 몯ᄒᆞ야 갈 가지고 五百 大臣^을 주기니라</sent>
<sent type="main" lang="chi" page="75a" num="1">王將綵女出外園遊戲。</sent>
<sent type="main" lang="kor" page="75a" num="1">阿育王이 婇女 더블오 밧 東山애 가 노니다가</sent>
<sent type="main" lang="chi" page="75a" num="2">見一無憂樹華極敷盛。王見已。此華樹與我同名。心懷歡喜。</sent>
<sent type="main" lang="kor" page="75a" num="2">ᄒᆞᆫ 無憂樹ㅅ 고지 ᄀᆞ자ᇰ 펫거늘 보고 이 곳 남기 내 일훔과 ᄒᆞᆫ가지라 ᄒᆞ야 깃거ᄒᆞ더니</sent>
<sent type="main" lang="chi" page="75a-75b" num="3">王形體醜陋皮膚麤澀。諸綵女輩憎惡王故。以手毀折無憂華樹。</sent>
<sent type="main" lang="kor" page="75a-75b" num="3">王이 야ᇰᄌᆡ 골 업고 더러ᄫᅥ 가치 디들ᄊᆡ 婇女ᄃᆞᆯ히 王ᄋᆞᆯ 믜여 無憂華樹를 것거 ^ ᄇᆞ려ᄂᆞᆯ</sent>
<sent type="main" lang="chi" page="75b" num="1">王從眠覺。見無憂樹華狼藉在地。心生忿怒。繫諸綵女以火燒殺。</sent>
<sent type="main" lang="kor" page="75b" num="1">王이 자다가 ᄭᆡ야 보고 怒ᄒᆞ야 婇女ᄃᆞᆯᄒᆞᆯ ᄆᆡ오 블로 ᄉᆞ라 주기니라</sent>
<sent type="main" lang="chi" page="75b" num="2">王行暴惡故曰暴惡阿育王。</sent>
<sent type="main" lang="kor" page="75b" num="2">王이 모딘 이ᄅᆞᆯ ᄒᆞᆯᄊᆡ 모딘 阿育王이라 ᄒᆞ더라</sent>
<sent type="main" lang="chi" page="75b-76a" num="3">時阿㝹樓陀大臣白王言。王云何以手自殺諸臣綵女。王今當立屠殺之人。卽宣教立屠殺者。</sent>
<sent type="main" lang="kor" page="75b-76a" num="3">그제 阿㝹樓陁 大臣이 王ᄭᅴ 닐오ᄃᆡ 王이 엇뎨 손ᅀᅩ 諸臣 婇女ᄅᆞᆯ 주기시니ᅌᅵᆺ고 주기ᇙ 사ᄅᆞᄆᆞᆯ 셰쇼셔 ^ ᄒᆞ야ᄂᆞᆯ</sent>
<sent type="main" lang="chi" page="76a" num="1">彼有一山名曰耆梨。中有一織師子亦名耆梨。凶惡撾打繫縛男女。及捕水陸之生。乃至拒逆父母。是故世人傳云凶惡耆梨子。</sent>
<sent type="main" lang="kor" page="76a" num="1">ᄒᆞᆫ 耆梨라 홀 노미 하 모디러 어버ᅀᅴ게 거슬ᄧᅳᆯᄊᆡ 모다 兇惡 耆梨子ㅣ라 ᄒᆞ더니</sent>
<sent type="main" lang="chi" page="76a" num="2">時王使語之言。汝能爲王斬諸凶人不。</sent>
<sent type="main" lang="kor" page="76a" num="2">王이 사ᄅᆞᆷ 브려 닐오ᄃᆡ 네 날 爲ᄒᆞ야 兇人ᄋᆞᆯ 주기리로소녀</sent>
<sent type="main" lang="chi" page="76a" num="3">彼答曰一切閻浮提有罪者。我能淨除況此一方。</sent>
<sent type="main" lang="kor" page="76a" num="3">對答호ᄃᆡ 一切 閻浮提 有罪ᄒᆞᆫ 사ᄅᆞᄆᆞᆯ 내 어루 조히 더루리ᅌᅵ다</sent>
<sent type="main" lang="chi" page="76a-76b" num="4">王卽爲作屋舍極爲端嚴唯開一門。於其中間作治罪之法狀如地獄。</sent>
<sent type="main" lang="kor" page="76a-76b" num="4">王^이 즉재 집 지ᅀᅥ 다ᄆᆞᆫ ᄒᆞᆫ 門 내오 그 소배 罪 주ᇙ 法을 地獄ᄀᆞ티 ᄆᆡᇰᄀᆞ라ᄂᆞᆯ</sent>
<sent type="main" lang="chi" page="76b" num="1">時彼凶人啟王言。今從王乞願。若人來入此中者不復得出。</sent>
<sent type="main" lang="kor" page="76b" num="1">뎌 兇人이 王ᄭᅴ 닐오ᄃᆡ 王ᄭᅴ 願을 비ᅀᆞᆸ노니 아뫼어나 예 든 사ᄅᆞ미 나디 몯게 ᄒᆞ야지ᅌᅵ다</sent>
<sent type="main" lang="chi" page="76b" num="2">答言如汝所願。</sent>
<sent type="main" lang="kor" page="76b" num="2">王이 닐오ᄃᆡ 네 願다ᄫᅵ ᄒᆞ라</sent>
<sent type="main" lang="chi" page="76b-77a" num="3">爾時商主之子厭世間苦。出家學道遊行諸國。次第乞食誤入屠殺舍中。</sent>
<sent type="main" lang="kor" page="76b-77a" num="3">그제 ᄒᆞᆫ 흐ᇰ져ᇰ바ᄌᆡ 아ᄃᆞ리 世間 受苦 슬히 ^ 너겨 出家ᄒᆞ야 道理 ᄇᆡ화 諸國에 두루 ᄃᆞᆮ녀 次第로 乞食ᄒᆞ다가</sent>
<sent type="main" lang="chi" page="77a" num="1">時彼比丘遙見舍裏。有火車鑪炭等治諸衆生。恐怖毛豎便欲出門。</sent>
<sent type="main" lang="kor" page="77a" num="1">이 지븨 그르 드러 보고 두려 나고져 ᄒᆞ더니</sent>
<sent type="main" lang="chi" page="77a" num="2">凶惡卽往執比丘言。入此中者。無有得出於此而死。</sent>
<sent type="main" lang="kor" page="77a" num="2">兇惡이 잡고 닐오ᄃᆡ 예 든 사ᄅᆞ미 나ᇙ 줄 업스니 예셔 주그리라</sent>
<sent type="main" lang="chi" page="77a" num="3">比丘心生悲悔泣淚滿目。乞我少時生命可至一月。</sent>
<sent type="main" lang="kor" page="77a" num="3">比丘ㅣ 슬허 누ᇇ믈 흘리며 비로ᄃᆡ 내 져근덛 ᄒᆞᆫ ᄃᆞᆯ만 사라지라</sent>
<sent type="main" lang="chi" page="77a-77b" num="4">彼凶不聽。如是日數漸減止於七日。</sent>
<sent type="main" lang="kor" page="77a-77b" num="4">兇^惡이 듣디 아니ᄒᆞ야 漸漸 조려 닐웨ᄅᆞᆯ 살라 ᄒᆞ야ᄂᆞᆯ</sent>
<sent type="main" lang="chi" page="77b" num="1">彼卽聽許。時此比丘知將死不久。勇猛精進坐禪息心。不能得道</sent>
<sent type="main" lang="kor" page="77b" num="1">뎌 比丘ㅣ 勇猛 精進ᄒᆞ야 坐禪ᄒᆞ야 ᄆᆞᅀᆞᄆᆞᆯ 잔쵸ᄃᆡ 得道 몯ᄒᆞ얫더니</sent>
<sent type="main" lang="chi" page="77b" num="2">至於七日。時王宮內人。有事送付凶主。將是女人。著臼中以杵擣之。令成碎末。</sent>
<sent type="main" lang="kor" page="77b" num="2">닐웨 다ᄃᆞᄅᆞ니 宮內ㅅ 사ᄅᆞ미 일 지ᅀᅥ 兇主 맛뎌늘 ᄒᆞ와개 디터니</sent>
<sent type="main" lang="chi" page="77b-78a" num="3">時比丘見是事。極厭惡此身。嗚呼苦哉。我身不久亦當如是。</sent>
<sent type="main" lang="kor" page="77b-78a" num="3">比丘ㅣ 보고 이 모ᄆᆞᆯ ᄀᆞ자ᇰ 슬히 ^ 너겨 受苦ᄅᆞᄫᆡᆯ쎠 내 몸도 아니 오라 이 ᄀᆞᆮᄒᆞ리로다 ᄒᆞ야</sent>
<sent type="main" lang="chi" page="78a" num="1">斷一切結成阿羅漢。</sent>
<sent type="main" lang="kor" page="78a" num="1">一切 結을 그처 阿羅漢이 ᄃᆞ외니라</sent>
<sent type="main" lang="chi" page="78a" num="2">時彼凶惡人語此比丘。期限已盡。</sent>
<sent type="main" lang="kor" page="78a" num="2">그제 뎌 兇惡ᄒᆞᆫ 노미 比丘ᄃᆞ려 닐오ᄃᆡ 期約ᄒᆞᆫ 限이 ᄒᆞ마 다ᄋᆞ니라</sent>
<sent type="main" lang="chi" page="78a-78b" num="3">比丘以偈答曰。我心得解脫。斷除諸有盡。今此身骸無復吝惜。</sent>
<sent type="main" lang="kor" page="78a-78b" num="3">比丘ㅣ 偈로 對答호ᄃᆡ 내 ᄆᆞᅀᆞ미 解脫ᄋᆞᆯ 得ᄒᆞ야 諸^有ᄅᆞᆯ 다 그처 ᄇᆞ료니 이 모미ᅀᅡ 앗기디 아니호리라</sent>
<sent type="main" lang="chi" page="78b" num="1">爾時彼凶主。執彼比丘著鐵鑊油中。足與薪火火終不然。或復不熱。凶主見火不然。</sent>
<sent type="main" lang="kor" page="78b" num="1">뎌 兇主ㅣ 比丘 자바 鐵鑊 기르메 녀코 브를 디드니 브리 아니 브트며 ᄯᅩ 덥디 아니커늘</sent>
<sent type="main" lang="chi" page="78b" num="2">打拍使者而自然火。火卽猛盛久久開鐵鑊蓋。</sent>
<sent type="main" lang="kor" page="78b" num="2">兇主ㅣ 블 딛ᄂᆞᆫ 사ᄅᆞᆷ 티고 제 브를 브티니 브리 ᄀᆞ자ᇰ 盛터니 오라거늘 둡게 여러 보니</sent>
<sent type="main" lang="chi" page="78b-79a" num="3">見彼比丘鐵鑊中蓮華上坐。生希有心卽以啟王。</sent>
<sent type="main" lang="kor" page="78b-79a" num="3">比丘ㅣ 鐵^鑊쏘배 蓮華 우희 안잿거늘 兇主ㅣ 希有心을 내야 즉재 王ᄭᅴ 닐어늘</sent>
<sent type="main" lang="chi" page="79a" num="1">王便嚴駕將無量衆來看比丘。時彼比丘調伏時至。卽身昇虛空猶如雁王。示種種變化。向王說偈。</sent>
<sent type="main" lang="kor" page="79a" num="1">王이 즉재 한 사ᄅᆞᆷ ᄃᆞ리고 와 보더니 뎌 比丘ㅣ 虛空애 올아 鴈王 ᄀᆞᆮᄒᆞ야 種種 變化 뵈오 王 向ᄒᆞ야 偈로 닐오ᄃᆡ</sent>
<sent type="main" lang="chi" page="79a-79b" num="2">我是佛弟子。逮得諸漏盡。生死大恐怖。我今悉得脫。</sent>
<sent type="main" lang="kor" page="79a-79b" num="2">내 佛弟子ㅣ라 諸漏 ^ 다오ᄆᆞᆯ 得호니 生死 큰 저푸믈 내 이제 다 벗과ᅌᅵ다</sent>
<sent type="main" lang="chi" page="79b" num="1">時阿育王聞彼比丘所說。於佛法所生大敬信</sent>
<sent type="main" lang="kor" page="79b" num="1">그제 阿育王이 比丘의 말 듣고 佛法에 ᄀᆞ자ᇰ 敬信ᄒᆞᆫ ᄆᆞᅀᆞᄆᆞᆯ 내니라</sent>
<mark type="section_begin">○</mark>
<sent type="main" lang="chi" page="79b" num="2">傳云王訪諸臣民。叵有及見佛者不</sent>
<sent type="main" lang="kor" page="79b" num="2">王이 臣民ᄃᆞ려 무로ᄃᆡ 부텨 미처 보ᅀᆞᄫᆞᆫ 사ᄅᆞ미 아니 잇ᄂᆞ녀 ᄒᆞ야ᄂᆞᆯ</sent>
<sent type="main" lang="chi" page="79b-80a" num="3">唯有波斯匿王妹。作比丘尼年百三十餘。見佛在世。</sent>
<sent type="main" lang="kor" page="79b-80a" num="3">오직 波斯匿王 누의 比丘^尼 ᄃᆞ외야 나히 一百셜흔 나ᄆᆞ니러니 부텨 겨시ᇙ 저글 보ᅀᆞᄫᅢᆺ더니</sent>
<sent type="main" lang="chi" page="80a" num="1">王卽往問。佛何功德耶。</sent>
<sent type="main" lang="kor" page="80a" num="1">王이 즉재 가 무로ᄃᆡ 부톄 엇던 功德이러시뇨</sent>
<sent type="main" lang="chi" page="80a" num="2">尼答曰。世尊威神備於經說。我時年十歲佛來入宮殿內。</sent>
<sent type="main" lang="kor" page="80a" num="2">對答호ᄃᆡ 世尊ㅅ 威神ᄋᆞᆫ 經에 ᄀᆞ초 닐어 겨시거니와 내 열힌 저긔 부톄 와 宮의 드르시니</sent>
<sent type="main" lang="chi" page="80a-80b" num="3">地皆作金色。我卽作禮金釵墮地緬與光合。去後光歇尋之方得。</sent>
<sent type="main" lang="kor" page="80a-80b" num="3">殿 안히며 ᄯᅡ히 다 金色^이러니 내 저ᅀᆞᆸ다가 金고지 ᄂᆞ려 디니 光明과 어우러 가신 後에 光明이 歇커ᅀᅡ 어두ᅌᅵ다</sent>
<sent type="main" lang="chi" page="80b" num="1">又云佛有八種音聲。</sent>
<sent type="main" lang="kor" page="80b" num="1">ᄯᅩ 닐오ᄃᆡ 부톄 여듧 가짓 音聲이 겨시니</sent>
<sent type="anno" lang="kor" page="80b" num="2">여듧 가짓 소리ᄂᆞᆫ ᄒᆞ나핸 ᄀᆞ자ᇰ 됴ᄒᆞ신 소리오 둘헨 보ᄃᆞ라ᄫᆞ신 소리오</sent>
<sent type="anno" lang="kor" page="80b" num="3">세헨 맛가ᄫᆞ신 소리오 네헨 尊코 智慧옛 소리오</sent>
<sent type="anno" lang="kor" page="80b" num="4">다ᄉᆞ샌 겨집 ᄀᆞᆮ디 아니ᄒᆞ신 소리오 여스센 외디 아니ᄒᆞ신 소리오</sent>
<sent type="anno" lang="kor" page="80b-81a" num="5">닐구벤 깁고 머르신 소리오 여^들벤 다ᄋᆞ디 아니ᄒᆞ시ᄂᆞᆫ 소리라</sent>
<sent type="main" lang="chi" page="81a" num="1">今海邊有鳥名曰羯隨。其音哀亮頗似萬一。</sent>
<sent type="main" lang="kor" page="81a" num="1">이제 바ᄅᆞᆳ ᄀᆞᅀᅢ 羯隨라 호ᇙ 새 소리 져기 ᄲᅥ즛ᄒᆞ니ᅌᅵ다</sent>
<sent type="main" lang="chi" page="81a" num="2">王求得此鳥旬日不鳴。時靑衣映鏡嚴莊。</sent>
<sent type="main" lang="kor" page="81a" num="2">王이 그 새ᄅᆞᆯ 求ᄒᆞ야 어드니 열흐를 아니 울어늘 靑衣 거우루 비취여 莊嚴ᄒᆞ거늘</sent>
<sent type="main" lang="chi" page="81a" num="3">鳥見其像驚翥欲鳴。靑衣轉鏡還便輟響。</sent>
<sent type="main" lang="kor" page="81a" num="3">새 像ᄋᆞᆯ 보고 ᄂᆞ니며 우루려 커늘 靑衣 거우루를 두르ᅘᅧ니 도로 우룸 그쳐늘</sent>
<sent type="main" lang="chi" page="81a-81b" num="4">王曰若能使鳥鳴者。以爲夫人。</sent>
<sent type="main" lang="kor" page="81a-81b" num="4">王이 닐^오ᄃᆡ 이 새 울에 ᄒᆞ니ᅀᅡ 夫人 사모리라</sent>
<sent type="main" lang="chi" page="81b" num="1">靑衣卽取諸鏡懸於四壁。</sent>
<sent type="main" lang="kor" page="81b" num="1">靑衣 거우루를 가져다가 네 ᄇᆞᄅᆞ매 ᄃᆞ니</sent>
<sent type="main" lang="chi" page="81b" num="2">鳥見影顧眄迴惶悲鳴。振迅淸暢和雅。</sent>
<sent type="main" lang="kor" page="81b" num="2">그 새 그리메 보고 횟돌며 ᄂᆞ래 티고 슬피 우니 ᄆᆞᆰ고 和雅ᄒᆞ더니</sent>
<sent type="main" lang="chi" page="81b" num="3">王聞之乃悟起正眞道意。卽拜靑衣爲第二夫人。</sent>
<sent type="main" lang="kor" page="81b" num="3">王이 듣고 正眞道意ᄅᆞᆯ ᄭᆡᄃᆞ라 니ᄅᆞ왇고 즉재 靑衣ᄅᆞᆯ 第二夫人 사ᄆᆞ니</sent>
<sent type="main" lang="chi" page="81b-82a" num="4">婇女七千人咸皆歡喜。</sent>
<sent type="main" lang="kor" page="81b-82a" num="4">婇女 七千이 다 깃거 ᄒᆞ더라</sent>
<mark type="section_begin">○</mark>
<sent type="main" lang="chi" page="82a" num="1">又白比丘言。佛未滅度時何所記說。</sent>
<sent type="main" lang="kor" page="82a" num="1">ᄯᅩ 比丘ᄃᆞ려 닐오ᄃᆡ [偈 ᄉᆞᆯᄫᆞᆫ 比丘ㅣ라] 부톄 滅度 아니ᄒᆞ야 겨샤 엇던 記ᄅᆞᆯ ᄒᆞ시니ᅌᅵᆺ고</sent>
<sent type="main" lang="chi" page="82a" num="2">比丘答言佛記大王。於我滅後過百歲。時於巴連弗邑有三億家。</sent>
<sent type="main" lang="kor" page="82a" num="2">對答호ᄃᆡ 부톄 大王ᄋᆞᆯ 記ᄒᆞ샤ᄃᆡ 나 滅度 後에 一百ᄒᆡ 디내야 巴連弗邑에 三億 지비 잇거든</sent>
<sent type="main" lang="chi" page="82a-82b" num="3">彼國有王名曰阿育。當王此閻浮提爲轉輪王。正法治化。</sent>
<sent type="main" lang="kor" page="82a-82b" num="3">뎌 나라해 ^ 王이 이쇼ᄃᆡ 일후미 阿育이리니 이 閻浮提예 王 ᄃᆞ외야 轉輪王이 ᄃᆞ외야 正法으로 다ᄉᆞ리고</sent>
<sent type="main" lang="chi" page="82b" num="1">又復宣布我舍利於閻浮提。立八萬四千塔。</sent>
<sent type="main" lang="kor" page="82b" num="1">ᄯᅩ 내 舍利ᄅᆞᆯ 閻浮提예 펴 八萬四千塔을 셰리라 ᄒᆞ시니</sent>
<sent type="main" lang="chi" page="82b-83a" num="2">佛如是記。然大王今造此大地獄殺害無量。</sent>
<sent type="main" lang="kor" page="82b-83a" num="2">부톄 이리 記ᄒᆞ야신마ᄅᆞᆫ 大王이 이제 큰 地獄 ᄆᆡᇰ^ᄀᆞ라 그지업시 주기시ᄂᆞ니</sent>
<sent type="main" lang="chi" page="83a" num="1">王今宜應慈念一切衆生。佛之所記大王者。王當如法修行。</sent>
<sent type="main" lang="kor" page="83a" num="1">王이 이제 一切 衆生ᄋᆞᆯ 慈念ᄒᆞ샤 無畏ᄅᆞᆯ 施ᄒᆞ시며 부텻 大王ᄭᅴ 記ᄒᆞ샨 이ᄅᆞᆯ 法다ᄫᅵ 修行ᄒᆞ쇼셔</sent>
<sent type="main" lang="chi" page="83a" num="2">時阿育王於佛所極生敬信。合掌向比丘作禮。</sent>
<sent type="main" lang="kor" page="83a" num="2">그제 阿育王이 부텻게 ᄀᆞ자ᇰ 敬信ᄒᆞ야 合掌ᄒᆞ야 比丘 向ᄒᆞ야 禮數ᄒᆞ고</sent>
<sent type="main" lang="chi" page="83b" num="1">我得大罪今向比丘懺悔。我之所作甚爲不善。</sent>
<sent type="main" lang="kor" page="83b" num="1">내 큰 罪ᄅᆞᆯ 지ᅀᅮ니 오ᄂᆞᆯ 比丘 向ᄒᆞ야 懺悔ᄒᆞ노니 내 혼 이리 甚히 善티 몯ᄒᆞ니</sent>
<sent type="main" lang="chi" page="83b" num="2">唯願佛子。受我懺悔捨心。勿復責我愚人。譬喻經云。</sent>
<sent type="main" lang="kor" page="83b" num="2">願ᄒᆞᆫᄃᆞᆫ 佛子ㅣ 내 懺悔ᄅᆞᆯ 바ᄃᆞ샤 ᄂᆞ외야 어린 사ᄅᆞᄆᆞᆯ 외다 마ᄅᆞ쇼셔</sent>
<mark type="section_begin">○</mark>
<sent type="main" lang="chi" page="83b-84a" num="3">時王宮內。常以四事供養二萬沙門。有外道梵志。門徒甚盛忌害沙門。</sent>
<sent type="main" lang="kor" page="83b-84a" num="3">그제 王이 宮內예 샤ᇰ녜 二萬 沙門ᄋᆞᆯ 四事로 供養ᄒᆞ더니 外道 梵志 제 무리 甚히 盛터니</sent>
<sent type="main" lang="chi" page="84a" num="1">欲加陵毀。乃選其衆中能幻化者。變爲異道。所奉神名夷摩旦羅。</sent>
<sent type="main" lang="kor" page="84a" num="1">沙門ᄋᆞᆯ ᄭᅴ여 辱 바텨 허로려 ᄒᆞ야 제 모ᄃᆞᆫ 中에 幻化 잘 ᄒᆞᄂᆞ니ᄅᆞᆯ ᄀᆞᆯᄒᆞ야 다ᄅᆞᆫ 道理의 셤기논 夷摩旦羅ㅣ라 호ᇙ 神이 ᄃᆞ외야</sent>
<sent type="main" lang="chi" page="84a-84b" num="2">一頭四面八目八臂。強猛兇壯多從醜類。先巡邑里</sent>
<sent type="main" lang="kor" page="84a-84b" num="2">ᄒᆞᆫ 머리오 네 ᄂᆞ치오 여듧 누니오 여듧 ᄇᆞᆯ히오 强猛ᄒᆞ며 凶壯^ᄒᆞ야 더러ᄫᅳᆫ 무를 만히 ᄃᆞ리고 몬져 ᄆᆞᅀᆞᆯᄒᆞᆯ 도녀</sent>
<sent type="main" lang="chi" page="84b" num="1">次到城門。國中男女亡走失魄。王下輿却蓋迎之於城門。問其所欲得。</sent>
<sent type="main" lang="kor" page="84b" num="1">버거 城門에 다ᄃᆞ라니 남진 겨지비 넉슬 일허 ᄧᅩ쳐 ᄃᆞᆮ니거늘 王이 輦 브리고 盖 앗고 城門에 마자 얻고져 ᄒᆞ논 이ᄅᆞᆯ 무른대</sent>
<sent type="main" lang="chi" page="84b" num="2">鬼曰吾欲噉人。若惜民者。</sent>
<sent type="main" lang="kor" page="84b" num="2">鬼 닐오ᄃᆡ 나ᄂᆞᆫ 사ᄅᆞᄆᆞᆯ 먹고져 ᄒᆞ노니 百姓곳 앗기거시든</sent>
<sent type="main" lang="chi" page="84b-85a" num="3">諸沙門悉不耕而食。費耗滋甚幸可見付。以充廚膳。</sent>
<sent type="main" lang="kor" page="84b-85a" num="3">沙門^ᄃᆞᆯ히 받 아니 갈오 머그며 軍士 아니 ᄃᆞ외며 臣下 아니 ᄃᆞ외ᄂᆞᆫ 無益ᄒᆞᆫ 거시니 그를 내 차바내 주쇼셔</sent>
<sent type="main" lang="chi" page="85a" num="1">王大恐懼遣使報僧。</sent>
<sent type="main" lang="kor" page="85a" num="1">王이 ᄀᆞ자ᇰ 두려 使者 브려 쥬ᅌᅴ게 닐어늘</sent>
<sent type="main" lang="chi" page="85a-85b" num="2">時有一沙彌名端正。年十三白諸比丘。我能降化之。</sent>
<sent type="main" lang="kor" page="85a-85b" num="2">그제 ᄒᆞᆫ 沙彌 일후미 端正이라 호리 나히 열세히러니 諸比丘ᄭᅴ ᄉᆞᆯᄫᅩᄃᆡ 내 어루 降化^호리ᅌᅵ다 ᄒᆞ고</sent>
<sent type="main" lang="kor" page="85b" num="1">밧긔 나와 維那ᄃᆞ려 닐오ᄃᆡ 梵志 祇桓中에 ᄠᅥ러디니ᄅᆞᆯ</sent>
<sent type="anno" lang="kor" page="85b" num="2">祇陁ᄅᆞᆯ 祇桓이라도 ᄒᆞᄂᆞ니 싸홈 이기다 ᄒᆞ논 마리니</sent>
<sent type="anno" lang="kor" page="85b" num="3">이 太子 나ᇙ 저긔 아바님 波斯匿이 싸홈 이기시니라</sent>
<sent type="main" lang="kor" page="85b" num="4">다 머리 갓가 버서 나디 몯게 ᄒᆞ라 ᄒᆞ고</sent>
<sent type="main" lang="chi" page="85b-86a" num="5">卽到鬼所而告之曰。諸大比丘尋次當來。</sent>
<sent type="main" lang="kor" page="85b-86a" num="5">즉재 귓거싀게 가 닐오ᄃᆡ 네 우리ᄅᆞᆯ 먹고져 ᄒᆞᆯᄊᆡ 내 ᄆᆞᆺ 져글ᄊᆡ 몬져 오니 굴^근比丘ᄃᆞᆯ 히미 조차 오시리니</sent>
<sent type="main" lang="chi" page="86a" num="1">汝欲顯奇可待食竟。</sent>
<sent type="main" lang="kor" page="86a" num="1">네 奇特을 나토고져 커든 밥 다 머구믈 기드리라</sent>
<sent type="main" lang="chi" page="86a" num="2">時從鬼梵志二萬餘人。</sent>
<sent type="main" lang="kor" page="86a" num="2">그제 귓것 조ᄎᆞᆫ 梵志 二萬 나ᄆᆞᆫ 사ᄅᆞ미러니</sent>
<sent type="main" lang="chi" page="86a" num="3">王大設供。沙彌斂肴吸饌搖牙而盡。</sent>
<sent type="main" lang="kor" page="86a" num="3">王이 ᄀᆞ자ᇰ 供養 ᄆᆡᇰᄀᆞ랫거늘 沙彌 그 차바ᄂᆞᆯ 다 아ᅀᅡ 먹고</sent>
<sent type="main" lang="chi" page="86a-86b" num="4">尚未充飽因取從鬼以次吞之。並隨神足皆在祇桓。</sent>
<sent type="main" lang="kor" page="86a-86b" num="4">ᄉᆞᆫᄌᆡ ᄇᆡ브르디 아니ᄒᆞ야 조ᄎᆞᆫ 귓거슬 자바 次第로 ^ ᄉᆞᇝ기니 다 神足ᄋᆞ로 祇桓애 보내야ᄂᆞᆯ</sent>
<sent type="main" lang="chi" page="86b" num="1">作幻梵志稽首謝過。求欲出家悉成沙門。後多得羅漢。</sent>
<sent type="main" lang="kor" page="86b" num="1">幻化ᄒᆞ던 梵志 머리 조ᅀᅡ 외오 호ᅌᅵ다 ᄒᆞ야 弟子ㅣ ᄃᆞ외아지ᅌᅵ다 ᄒᆞ며 比丘ᄃᆞᆯ히 梵志 머리ᄅᆞᆯ 다 갓기고 經法을 니르니 다 羅漢ᄋᆞᆯ 得ᄒᆞ니라</sent>
<sent type="main" lang="chi" page="86b-87a" num="2">王因此倍加信伏。</sent>
<sent type="main" lang="kor" page="86b-87a" num="2">王이 일로브터 倍히 信ᄒᆞ야 降^伏ᄒᆞ니라</sent>
<mark type="section_begin">○</mark>
<sent type="main" lang="chi" page="87a" num="1">時彼比丘度阿育王已。乘空而化。</sent>
<sent type="main" lang="kor" page="87a" num="1">그제 뎌 比丘ㅣ [偈 ᄉᆞᆯᄫᆞᆫ 比丘ㅣ라] 阿育王 濟度ᄒᆞ고 虛空애 올아 나거늘</sent>
<sent type="main" lang="chi" page="87a" num="2">時王從彼地獄欲出。凶主白王言王不復得去。</sent>
<sent type="main" lang="kor" page="87a" num="2">그제 王도 地獄애셔 나려 커늘 兇主ㅣ 닐오ᄃᆡ 王이 ᄂᆞ외야 몯 나시리ᅌᅵ다</sent>
<sent type="main" lang="chi" page="87a" num="3">王曰汝今欲殺我耶。</sent>
<sent type="main" lang="kor" page="87a" num="3">王이 닐오ᄃᆡ 네 이제 나ᄅᆞᆯ 주규려 ᄒᆞᄂᆞᆫ다</sent>
<sent type="main" lang="chi" page="87a" num="4">彼曰如是。</sent>
<sent type="main" lang="kor" page="87a" num="4">兇主ㅣ 닐오ᄃᆡ 그리ᄒᆞ노^ᅌᅵ다</sent>
<sent type="main" lang="chi" page="87a-87b" num="5">王曰。誰先入此中。</sent>
<sent type="main" lang="kor" page="87a-87b" num="5">王이 닐오ᄃᆡ 뉘 몬져 드뇨</sent>
<sent type="main" lang="chi" page="87b" num="1">答曰我是。</sent>
<sent type="main" lang="kor" page="87b" num="1">對答호ᄃᆡ 내 몬져 드로ᅌᅵ다</sent>
<sent type="main" lang="chi" page="87b" num="2">王曰若然者汝先應取死。王卽敕人將此凶主。著作膠舍裏以火燒之。又敕壞此地獄</sent>
<sent type="main" lang="kor" page="87b" num="2">王이 닐오ᄃᆡ 그러면 네 몬져 주그리라 ᄒᆞ고 즉재 그 놈 자바 브레 ᄉᆞ라 주기고 地獄 허러 ᄇᆞ리니라</sent>
<mark type="section_begin">○</mark>
<sent type="main" lang="chi" page="87b-88a" num="3">王得信心。問道人曰。我從來殺害不必以理。今修何善得免斯殃。</sent>
<sent type="main" lang="kor" page="87b-88a" num="3">王이 信心 得ᄒᆞ야 道人ᄭᅴ 무로ᄃᆡ 내 아래브터 사ᄅᆞᆷ 주규ᄃᆡ 올히 몯호니 이제 엇^던 善을 닷가ᅀᅡ 이 殃ᄋᆞᆯ 免ᄒᆞ리ᅌᅵᆺ고</sent>
<sent type="main" lang="chi" page="88a" num="1">答曰。唯有起塔供養衆僧。赦諸徒囚賑濟貧乏。</sent>
<sent type="main" lang="kor" page="88a" num="1">對答호ᄃᆡ 오직 塔 이ᄅᆞ고 衆 僧 供養ᄒᆞ고 가틴 사ᄅᆞᆷ 赦ᄒᆞ고 艱難ᄒᆞᆫ 사람 賑濟ᄒᆞ쇼셔</sent>
<mark type="section_begin">○</mark>
<sent type="main" lang="chi" page="88a-88b" num="2">時王欲建舍利塔。將四兵衆至王舍城。取阿闍世王佛塔中舍利。</sent>
<sent type="main" lang="kor" page="88a-88b" num="2">그제 王이 舍利塔 셰요려 ᄒᆞ야 四兵衆 ᄃᆞ리고 王舍城에 가 阿闍世王 佛^塔中엣 舍利ᄅᆞᆯ 내ᅀᆞᆸ고</sent>
<sent type="main" lang="chi" page="88b" num="1">還復修治此塔與先無異。如是取七佛塔中舍利。至羅摩村中。</sent>
<sent type="main" lang="kor" page="88b" num="1">도로 녯 야ᇰᄌᆞ로 고티고 잇 야ᇰᄌᆞ로 七佛塔中엣 舍利ᄅᆞᆯ 내ᅀᆞᆸ고 羅摩村中에 가니</sent>
<sent type="anno" lang="kor" page="88b" num="2">羅摩村이 海龍王 잇ᄂᆞᆫ ᄯᅡ히니 阿育王이 阿闍世王ㅅ 舍利ᄅᆞᆯ 닐굽 塔애 내ᅀᆞᆸ고 ᄯᅩ 예 와 내ᅀᆞᄫᅩ려 커늘</sent>
<sent type="anno" lang="kor" page="88b" num="3">龍王이 나 드르쇼셔 請ᄒᆞ야ᄂᆞᆯ 王이 ᄇᆡ브려 龍宮에 드니라</sent>
<sent type="main" lang="chi" page="88b-89a" num="4">時諸龍王。將王入龍宮中。</sent>
<sent type="main" lang="kor" page="88b-89a" num="4">그제 龍王ᄃᆞᆯ^히 王ᄋᆞᆯ ᄃᆞ려 龍宮에 드러 니거늘</sent>
<sent type="main" lang="chi" page="89a" num="1">王從龍索舍利供養。龍卽分與之。</sent>
<sent type="main" lang="kor" page="89a" num="1">王이 龍ᄋᆡ게 舍利ᄅᆞᆯ 求ᄒᆞ야 供養ᄒᆞᅀᆞᄫᅡ지라 ᄒᆞ야ᄂᆞᆯ 龍이 ᄂᆞᆫ호아 주어늘</sent>
<sent type="main" lang="chi" page="89a-89b" num="2">時王作八萬四千金銀琉璃頗梨篋。盛佛舍利。</sent>
<sent type="main" lang="kor" page="89a-89b" num="2">그제 王이 八萬四千 金銀 瑠璃 頗梨篋을 ᄆᆡᇰᄀᆞ라 [篋은 箱子ㅣ라] 부텻 舍利 담ᅀᆞᆸ고 [ᄒᆞᆫ 篋에 ᄒᆞᆫ 舍利옴 담ᅀᆞᄫᆞ니^라]</sent>
<sent type="main" lang="chi" page="89b" num="1">又作八萬四千四寶瓶。以盛此篋。又作無量百千幡幢傘蓋。</sent>
<sent type="main" lang="kor" page="89b" num="1">ᄯᅩ 八萬四千四 寶甁 ᄆᆡᇰᄀᆞ라 이 篋 담ᅀᆞᆸ고 ᄯᅩ 無量百千 幡幢 傘盖ᄅᆞᆯ ᄆᆡᇰᄀᆞ라</sent>
<sent type="main" lang="chi" page="89b" num="2">使諸鬼神各持舍利供養之。具敕諸鬼神言。於閻浮提。至於海際城邑聚落。滿一億家者爲世尊立塔。時有國名著叉尸羅三十六億家。</sent>
<sent type="main" lang="kor" page="89b" num="2">舍利마다 ᄒᆞᆫ 夜叉옴 맛뎌 閻浮提예 ᄀᆞᄃᆞ기 一億 사ᄅᆞᆷ 잇ᄂᆞᆫ ᄯᅡ해 ᄒᆞᆫ 塔곰 셰라 ᄒᆞ야ᄂᆞᆯ</sent>
<sent type="main" lang="chi" page="89b-90a" num="3">彼國人語鬼神言。三十六億篋舍利。與我等起立佛塔。王作方便國中人少者。令分與彼令滿家數。而立爲塔</sent>
<sent type="main" lang="kor" page="89b-90a" num="3">鬼神ᄃᆞᆯ히 各各 舍利 뫼ᅀᆞᆸ^고 四方ᄋᆞ로 나 塔 ᄆᆡᇰᄀᆞ더니</sent>
<sent type="main" lang="chi" page="90a" num="1">時巴連弗邑。有上座名曰耶舍。</sent>
<sent type="main" lang="kor" page="90a" num="1">그제 巴連弗邑에 上座ㅣ 이쇼ᄃᆡ 일후미 耶舍ㅣ러니</sent>
<sent type="main" lang="chi" page="90a" num="2">王詣彼所白上座曰。我欲一日之中。立八萬四千佛塔遍此閻浮提。意願如是。</sent>
<sent type="main" lang="kor" page="90a" num="2">王이 그ᅌᅦ 가 上座ᄭᅴ ᄉᆞᆯᄫᅩᄃᆡ 내 ᄒᆞᄅᆞᆺ 內예 八萬四千 塔을 셰여 閻浮提예 ᄀᆞᄃᆞᆨ게 코져 ᄒᆞ노ᅌᅵ다</sent>
<sent type="main" lang="chi" page="90a" num="3">時彼上座白言善哉。</sent>
<sent type="main" lang="kor" page="90a" num="3">上座ㅣ 닐오ᄃᆡ 됴ᄒᆞ실쎠</sent>
<sent type="main" lang="chi" page="90a-90b" num="4">大王剋後十五日月食時。令此閻浮提起諸佛塔。</sent>
<sent type="main" lang="kor" page="90a-90b" num="4">一^時예 塔ᄋᆞᆯ 셰오져 ᄒᆞ거시든 塔 셰시ᇙ 저긔 내 소ᄂᆞ로 ᄒᆡᄅᆞᆯ ᄀᆞ료리니 두루 出令ᄒᆞ샤 ᄒᆡ ᄀᆞ리ᇙ 저긔 다 울워러 塔 셰라 ᄒᆞ쇼셔</sent>
<sent type="main" lang="chi" page="90b" num="1">一日之中立八萬四千塔。</sent>
<sent type="main" lang="kor" page="90b" num="1">그 後에 소ᄂᆞ로 ᄒᆡᄅᆞᆯ ᄀᆞ려늘 閻浮提 內예 一時예 八萬四千 塔ᄋᆞᆯ 셰니</sent>
<sent type="anno" lang="kor" page="90b" num="2">이 震旦國에 잇ᄂᆞ니 열아홉 고디라</sent>
<sent type="anno" lang="kor" page="90b-91a" num="3">이제 洛陽 彭^城扶風 蜀郡 臨淄 高麗 ᄯᅡ 定安 金剛山애 니르리 다 塔이 이셔 다 神異ᄒᆞᆫ 이리 잇ᄂᆞ니라</sent>
<sent type="main" lang="chi" page="91a" num="1">世間民人興慶無量。共號曰法阿育王。</sent>
<sent type="main" lang="kor" page="91a" num="1">世間ㅅ 사ᄅᆞ미 몯내 慶賀ᄒᆞ야 號ᄅᆞᆯ 法阿育王이라 ᄒᆞ더라</sent>
<sent type="anno" lang="kor" page="91a" num="2">塔 셰요미 厲王 마ᅀᆞᆫ여슷찻 ᄒᆡ 戊辰이라</sent>
<sent type="poem_num" lang="kor" page="91a" num="3">其五百七十八</sent>
<sent type="poem" lang="kor" page="91a-91b" num="4">優波麴多 尊者ㅣ 벌^에 주그ᇙ가 ᄒᆞ야 萬八千 羅漢ᄋᆞᆯ 더브러 오니</sent>
<sent type="poem" lang="kor" page="91b" num="1">賓頭盧 尊者ㅣ 그려기ᄀᆞ티 ᄂᆞ라 無量數 羅漢ᄋᆞᆯ 더브러 오니</sent>
<sent type="poem_num" lang="kor" page="91b" num="2">其五百七十九</sent>
<sent type="poem" lang="kor" page="91b-92a" num="3">몰애로 布施ᄒᆞᆯᄊᆡ 容皃ㅣ ^ 구즌 ᄃᆞᆯ 優波麴多ㅣ 니ᄅᆞ니ᅌᅵ다</sent>
<sent type="anno" lang="kor" page="92a" num="1">容皃ᄂᆞᆫ 야ᇰᄌᆡ라</sent>
<sent type="poem" lang="kor" page="92a" num="2">뫼ᄒᆞᆯ 드러 가니 涅槃 말라 ᄒᆞ샨 ᄃᆞᆯ 賓頭盧ㅣ 니ᄅᆞ니ᅌᅵ다</sent>
<mark type="section_begin">○</mark>
<sent type="main" lang="chi" page="92a" num="3">塔成造千二百織成幡及雜華。未得懸幡。</sent>
<sent type="main" lang="kor" page="92a" num="3">塔이 일어늘 千二百 ᄧᅩᆫ 幡과 雜 고ᄌᆞᆯ ᄆᆡᇰᄀᆞ라 幡을 몯 ᄃᆞ라 이셔</sent>
<sent type="main" lang="chi" page="92a-92b" num="4">王身有疾。伏枕慷慨曰。若威靈有感。願察我至誠。</sent>
<sent type="main" lang="kor" page="92a-92b" num="4">王이 病ᄒᆞ야 누ᄫᅥ셔 닐오ᄃᆡ ^ 威靈곳 感호미 겨시거든 내 至極ᄒᆞᆫ 精誠을 ᄉᆞᆯ피쇼셔 ᄒᆞ니</sent>
<sent type="main" lang="chi" page="92b" num="1">諸塔並列于坐隅。俯臨王前王手自繫幡。以次而去各還其所。</sent>
<sent type="main" lang="kor" page="92b" num="1">塔ᄃᆞᆯ히 다 겨틔 와 버러 王ᄭᅴ 굽거늘 王이 손ᅀᅩ 幡을 ᄃᆞ니 次第로 各各 도라가니라</sent>
<sent type="main" lang="chi" page="92b" num="2">王體羸弊取幡不贍。有諸比丘行助王取之。</sent>
<sent type="main" lang="kor" page="92b" num="2">王이 시드러 幡을 몯 니르 자바 커늘 比丘ᄃᆞᆯ히 王ᄋᆞᆯ 도ᄫᅡ 잡더니</sent>
<sent type="main" lang="chi" page="92b-93a" num="3">故今上幡先令比丘將之也。</sent>
<sent type="main" lang="kor" page="92b-93a" num="3">그럴ᄊᆡ 이제 ^ 幡 올이ᇙ 제 몬져 比丘를 잡게 ᄒᆞᄂᆞ니라</sent>
<sent type="main" lang="chi" page="93a" num="1">由是病愈增算十二。故因名爲續命幡。</sent>
<sent type="main" lang="kor" page="93a" num="1">그리 혼 다ᄉᆞ로 病이 됴하 열두 ᄒᆡᄅᆞᆯ 더 살ᄊᆡ 일후믈 續命幡이라 ᄒᆞ니라</sent>
<mark type="section_begin">○</mark>
<sent type="main" lang="chi" page="93a" num="2">王已建八萬四千塔。歡喜踊躍將諸群臣。往詣雞雀精舍。白耶舍上座曰。</sent>
<sent type="main" lang="kor" page="93a" num="2">王이 ᄒᆞ마 八萬四千塔 셰오 歡喜踊躍ᄒᆞ야 羣臣 ᄃᆞ리고 雞雀精舍애 가 耶舍上座ᄭᅴ ᄉᆞᆯ^ᄫᅩᄃᆡ</sent>
<sent type="main" lang="chi" page="93a" num="3">更有比丘佛所受記。當作佛事不。</sent>
<sent type="main" lang="kor" page="93a" num="3">ᄯᅩ 比丘ㅣ 부톄 授記ᄒᆞ샤 佛事ᄒᆞ리 겨시니ᅌᅵᆺ가</sent>
<sent type="main" lang="chi" page="93a" num="4">我當往詣彼所。供養恭敬。</sent>
<sent type="main" lang="kor" page="93a" num="4">내 뎌ᅌᅦ 가 供養 恭敬ᄒᆞ야지ᅌᅵ다</sent>
<sent type="main" lang="chi" page="93a" num="5">上座答曰。佛般涅槃時。詣摩偷羅國。告阿難曰。</sent>
<sent type="main" lang="kor" page="93a" num="5">上座ㅣ 對答호ᄃᆡ 부텨 般涅槃時예 摩偸羅國에 가샤 阿難이ᄃᆞ려 니ᄅᆞ샤ᄃᆡ</sent>
<sent type="main" lang="chi" page="93b-94a" num="6">於我般涅槃後。百歲之後當有長者子。名優波崛多。當出家學道號無相佛。</sent>
<sent type="main" lang="kor" page="93b-94a" num="6">나 般涅槃 後 百歲 後에 長^子ᄋᆡ 아ᄃᆞᆯ 일후미 優波崛多ㅣ라 호리 出家ᄒᆞ야 道理 ᄇᆡ화 號ㅣ 無相佛이리라 ᄒᆞ시니ᅌᅵ다</sent>
<sent type="main" lang="chi" page="94a" num="1">王問上座曰。優波崛多今已出世不。</sent>
<sent type="main" lang="kor" page="94a" num="1">王이 무로ᄃᆡ 優波崛多ㅣ 이제 世間애 나 겨시니ᅌᅵᆺ가</sent>
<sent type="main" lang="chi" page="94a-94b" num="2">上座答曰。已出世出家學道。是阿羅漢住在優留蔓荼山中。</sent>
<sent type="main" lang="kor" page="94a-94b" num="2">上座ㅣ 對答호ᄃᆡ ᄇᆞᆯ쎠 世間애 나 出家ᄒᆞ야 道^理ᄇᆡ호니 이 阿羅漢이 優留蔓茶山中에 잇ᄂᆞ니ᅌᅵ다</sent>
<sent type="main" lang="chi" page="94b" num="3">王聞已歡喜踊躍。卽敕群臣速辦嚴駕。將無量眷屬往詣彼所。</sent>
<sent type="main" lang="kor" page="94b" num="3">王이 듣고 깃거 ᄂᆞ소사 즉재 群臣 出令ᄒᆞ야 가려 터니</sent>
<sent type="main" lang="chi" page="94b" num="4">尊者思惟若王來者。無量將從受諸大苦。殺害微虫。</sent>
<sent type="main" lang="kor" page="94b" num="4">尊者ㅣ 너교ᄃᆡ ᄒᆞ다가 王이 오시면 졷ᄌᆞᄫᆞᆫ 사ᄅᆞ미 受苦ᄒᆞ며 혀근 벌에ᄅᆞᆯ 주기리로다 ᄒᆞ야</sent>
<sent type="main" lang="chi" page="94b-95a" num="5">答使者曰。我當自往詣王所。</sent>
<sent type="main" lang="kor" page="94b-95a" num="5">使者 對答^ᄒᆞ야 닐오ᄃᆡ 내 王ᄭᅴ 가리ᅌᅵ다</sent>
<sent type="main" lang="chi" page="95a" num="1">時王聞尊者自來。歡喜踊躍從摩偷羅至巴連弗邑。於其中間開安舟桁。於桁懸諸幡蓋。</sent>
<sent type="main" lang="kor" page="95a" num="1">王이 듣고 歡喜 踊躍ᄒᆞ야 摩偸羅로셔 巴連弗邑에 니르리 그 ᄉᆞᅀᅵ예 ᄇᆡ 버리고 ᄇᆡ예 幢盖 ᄃᆞ라 뒷더니</sent>
<sent type="main" lang="chi" page="95a" num="2">時尊者優波崛多。將一萬八千阿羅漢衆。逕至王國。</sent>
<sent type="main" lang="kor" page="95a" num="2">優波崛多ㅣ 一萬八千 阿羅漢衆 ᄃᆞ리고 오더니</sent>
<sent type="main" lang="kor" page="95a-95b" num="3">ᄒᆞᆫ 사ᄅᆞ미 王^ᄭᅴ ᄉᆞᆯᄫᅩᄃᆡ 優波崛多 尊者ㅣ 一萬八千 比丘 ᄃᆞ리시고 오시ᄂᆞ니ᅌᅵ다</sent>
<sent type="main" lang="chi" page="95b" num="1">王大歡喜踊躍。卽脫瓔珞價直千萬。而授與之。</sent>
<sent type="main" lang="kor" page="95b" num="1">王이 ᄀᆞ자ᇰ 깃거 즉재 瓔珞이 갑시 千萬이 ᄊᆞ니ᄅᆞᆯ 바사 내야 賞ᄒᆞ고</sent>
<sent type="main" lang="chi" page="95b-96a" num="2">王將諸大臣眷屬。卽出往尊者所。卽爲下食。五體投地向彼作禮。長跪合掌而作是言。</sent>
<sent type="main" lang="kor" page="95b-96a" num="2">王이 大臣 眷屬 ᄃᆞ리고 尊者ᄭᅴ 나가 즉재 飯 받ᄌᆞᆸ고 五體投^地ᄒᆞ야 禮數ᄒᆞ고 ᄭᅮ러 合掌ᄒᆞ야 ᄉᆞᆯᄫᅩᄃᆡ</sent>
<sent type="main" lang="chi" page="96a" num="1">我今領此閻浮提。受於王位不以爲喜。今睹尊者踊躍無量。</sent>
<sent type="main" lang="kor" page="96a" num="1">내 閻浮提ᄅᆞᆯ 거느려 王 ᄃᆞ외야도 깃브디 아니ᄒᆞ고 오ᄂᆞᆯ 尊者ᄅᆞᆯ 보ᅀᆞᄫᆞ니 踊躍호미 그지업서ᅌᅵ다</sent>
<sent type="main" lang="chi" page="96a" num="2">如來弟子乃能如是。如睹於佛。</sent>
<sent type="main" lang="kor" page="96a" num="2">如來ㅅ 弟子ㅣ 이러ᄃᆞ록 ᄒᆞ시니 부텨 보ᅀᆞᄫᆞᆫ ᄃᆞᆺᄒᆞ야ᅌᅵ다</sent>
<sent type="main" lang="kor" page="96a-96b" num="3">優波崛多ㅣ 王^ᄭᅴ 닐오ᄃᆡ 大王이 正法으로 다ᄉᆞ리샤 衆生을 어엿비 너기쇼셔</sent>
<sent type="main" lang="kor" page="96b" num="1">三寶ㅣ 맛나미 어려ᄫᅳ니 三寶애 샤ᇰ녜 供養 恭敬ᄒᆞ야 念 닷가 讚歎ᄒᆞ야 ᄂᆞᆷ 爲ᄒᆞ야 너비 니ᄅᆞ쇼셔</sent>
<sent type="main" lang="kor" page="96b-97a" num="2">엇뎨어뇨 ᄒᆞ란ᄃᆡ 如來 應供 等正覺이 샤ᇰ^녜 記ᄒᆞ샤ᄃᆡ 내 正法을 國王과 우리 比丘僧ᄃᆞᆯᄒᆡ게 付囑ᄒᆞ노라 ᄒᆞ시니ᅌᅵ다</sent>
<sent type="main" lang="chi" page="97a" num="1">時王請尊者優波崛多入城。設種種座請尊者就坐。衆僧令往雞雀精舍。白尊者曰</sent>
<sent type="main" lang="kor" page="97a" num="1">그제 王이 尊者ᄅᆞᆯ 請ᄒᆞ야 城에 드려 種種 座 노코 尊者ㅣ 안ᄌᆞ쇼셔 ᄒᆞ고 尊者ᄭᅴ ᄉᆞᆯᄫᅩᄃᆡ</sent>
<sent type="main" lang="chi" page="97a-97b" num="2">尊者顏貌端正。身體柔軟。而我形體醜陋。肌膚麤澀。</sent>
<sent type="main" lang="kor" page="97a-97b" num="2">尊者ㅅ 야ᇰᄌᆞᄂᆞᆫ 端正ᄒᆞ시고 모미 보ᄃᆞ^랍거시ᄂᆞᆯ 나ᄂᆞᆫ 야ᇰᄌᆡ 골업고 더럽고 ᄉᆞᆯ히 멀터ᄫᅮᅌᅵ다</sent>
<sent type="main" lang="chi" page="97b" num="1">尊者而說偈曰。我行布施時　淨心好財物　不如王行施　以沙施於佛</sent>
<sent type="main" lang="kor" page="97b" num="1">尊者ㅣ 偈ᄅᆞᆯ 닐오ᄃᆡ 내 布施ᄒᆞᇙ 제 조ᄒᆞᆫ ᄆᆞᅀᆞᄆᆞ로 됴ᄒᆞᆫ 財物을 호니 王ᄋᆡ 몰애로 布施호미 ᄀᆞᆮ디 아니호ᅌᅵ다</sent>
<sent type="main" lang="kor" page="97b-98a" num="2">王이 偈로 對答호ᄃᆡ 내 童子ㅅ 時節에 몰애로 布施ᄒᆞ고^도 이제 이런 果報ᄅᆞᆯ 어두니 ᄒᆞᄆᆞᆯ며 녀나ᄆᆞᆫ 됴ᄒᆞᆫ 布施ᄯᆞ녀</sent>
<sent type="main" lang="chi" page="98a" num="1">時阿育王告諸大臣。我以沙布施於佛。獲其果報如是。云何而不修敬於世尊。</sent>
<sent type="main" lang="kor" page="98a" num="1">그제 阿育王이 大臣ᄃᆞᆯᄃᆞ려 닐오ᄃᆡ 내 몰애로 부텨ᄭᅴ 布施ᄒᆞᅀᆞᆸ고 이런 果報ᄅᆞᆯ 어두니 엇뎨 世尊ᄭᅴ 恭敬 아니ᄒᆞᅀᆞᄫᆞ리오</sent>
<sent type="main" lang="chi" page="98a-98b" num="2">王復白優波崛多言。尊者示我佛所說法遊行處所。當往供養禮拜。</sent>
<sent type="main" lang="kor" page="98a-98b" num="2">王이 ᄯᅩ 優波崛多ᄭᅴ ᄉᆞᆯᄫᅩᄃᆡ 尊^者ㅣ나ᄅᆞᆯ 부텨 說法ᄒᆞ시며 ᄃᆞᆮ니더신 ᄯᅡᄒᆞᆯ 뵈쇼셔 가 供養ᄒᆞ야 저ᅀᆞᄫᅡ지ᅌᅵ다</sent>
<sent type="main" lang="kor" page="98b" num="1">尊者ㅣ 닐오ᄃᆡ 됴ᄒᆞ실쎠 大王이 能히 妙願을 發ᄒᆞ샷다</sent>
<sent type="main" lang="chi" page="98b-99a" num="2">時王將四兵軍衆。又持種種供養香華幡幢。及諸伎樂便將尊者。發去。</sent>
<sent type="main" lang="kor" page="98b-99a" num="2">그제 王이 四兵 ᄃᆞ리고 種種 供養 香華 幡幢 伎樂 가지고 尊者 ^ 뫼셔 나거늘</sent>
<sent type="main" lang="chi" page="99a" num="1">尊者至隆頻林。此是如來生處。時王五體投地供養禮拜。卽立佛塔。</sent>
<sent type="main" lang="kor" page="99a" num="1">尊者ㅣ 隆頻林에 가 이ᄂᆞᆫ 如來 나신 ᄯᅡ히ᅌᅵ다 ᄒᆞ야ᄂᆞᆯ 王이 五體投地ᄒᆞ야 恭敬 禮拜ᄒᆞᅀᆞᆸ고 즉재 부텻 塔ᄋᆞᆯ 셰ᅀᆞᄫᆞ니라</sent>
<sent type="main" lang="kor" page="99a-99b" num="2">그제 尊者ㅣ 소ᄂᆞ로 摩耶夫人 자바 겨시던 나못 가지ᄅᆞᆯ ᄀᆞᄅᆞ치며 樹神^ᄃᆞ려 닐오ᄃᆡ</sent>
<sent type="main" lang="kor" page="99b" num="1">樹神이 이제 現ᄒᆞ야 王이 보시게 ᄒᆞ라</sent>
<sent type="main" lang="kor" page="99b" num="2">즉재 나 尊者ㅅ 겨틔 住ᄒᆞ야 닐오ᄃᆡ 므슴 敎 勅ᄒᆞ시ᇙ고</sent>
<sent type="main" lang="kor" page="99b" num="3">내 奉行호리ᅌᅵ다</sent>
<sent type="main" lang="kor" page="99b" num="4">尊者ㅣ 王ᄭᅴ 닐오ᄃᆡ 이 神이 부텨 나시ᇙ 저글 보ᅀᆞᄫᆞ니ᅌᅵ다</sent>
<sent type="main" lang="kor" page="99b-100a" num="5">王이 神ᄃᆞ려 무로ᄃᆡ 부텨 나시ᇙ 제 엇던 瑞^應이 겨시더뇨</sent>
<sent type="main" lang="kor" page="100a" num="1">神이 對答호ᄃᆡ 내 妙勝ᄒᆞᆫ 일ᄃᆞᆯᄒᆞᆯ 몯 다 ᄉᆞᆲ가니와 어둘 ᄉᆞᆲ노니</sent>
<sent type="main" lang="kor" page="100a" num="2">光明이 ᄉᆞᄆᆞᆺ 비취시며 모매 相好ㅣ ᄀᆞᄌᆞ샤 사ᄅᆞ미 즐겨 보ᅀᆞᄫᆞ며 天地 感動ᄒᆞ더시ᅌᅵ다</sent>
<sent type="main" lang="kor" page="100a-100b" num="3">그제 王이 歡喜ᄒᆞ야 十萬兩珎寶ᄅᆞᆯ 施ᄒᆞ^고 가니라</sent>
<sent type="main" lang="chi" page="100b" num="1">此處菩薩六年苦行。此處二女奉菩薩乳糜。</sent>
<sent type="main" lang="kor" page="100b" num="1">이ᄂᆞᆫ 菩薩이 六年 苦行ᄒᆞ샨 ᄯᅡ히오 이ᄂᆞᆫ 두 ᄯᆞ리 菩薩ᄭᅴ 乳穈 받ᄌᆞᄫᆞᆫ ᄯᅡ히오</sent>
<sent type="main" lang="kor" page="100b" num="2">이ᄂᆞᆫ 迦梨龍이 菩薩ᄋᆞᆯ 讚歎ᄒᆞᅀᆞᄫᆞᆫ ᄯᅡ히ᅌᅵ다</sent>
<sent type="main" lang="kor" page="100b" num="3">王이 尊者ᄭᅴ ᄉᆞᆯᄫᅩᄃᆡ 내 이제 龍ᄋᆞᆯ 보고져 ᄒᆞ노ᅌᅵ다</sent>
<sent type="main" lang="kor" page="100b-101a" num="4">그제 尊者ㅣ 소ᄂᆞ로 龍^宮을 ᄀᆞᄅᆞ치며 닐오ᄃᆡ 迦梨龍王아 네 부텨를 보ᅀᆞᄫᆞ니 이제 모ᄆᆞᆯ 現ᄒᆞ라</sent>
<sent type="main" lang="kor" page="101a" num="1">그제 龍王이 즉재 나 尊者ㅅ 알ᄑᆡ 住ᄒᆞ야 合掌ᄒᆞ야 닐오ᄃᆡ 므슴 敎 勅ᄒᆞ시ᇙ고</sent>
<sent type="main" lang="kor" page="101a" num="2">尊者ㅣ 王ᄭᅴ 닐오ᄃᆡ 이 龍王이 부텨 보ᅀᆞᄫᅡ 讚歎ᄒᆞᅀᆞᄫᆞ니ᅌᅵ다</sent>
<sent type="main" lang="kor" page="101a-101b" num="3">王이 合掌^ᄒᆞ야 龍 向ᄒᆞ야 偈ᄅᆞᆯ 닐오ᄃᆡ 네 金剛身ᄋᆞᆯ 보ᅀᆞᄫᆞ니 날 爲ᄒᆞ야 十力功德으로 道場애 가시ᇙ 저글 니르라</sent>
<sent type="main" lang="kor" page="101b-102a" num="1">龍王이 偈로 對答호ᄃᆡ 내 이제 ᄉᆞᆯᄫᅩ리니 ᄯᅡ ᄇᆞᆯᄫᆞ시ᇙ 제 大地 六種ᄋᆞ로 뮈오 光明이 ᄒᆡ예셔 倍ᄒᆞ샤 三千界ᄅᆞᆯ 차 ^ 비취샤 菩提樹에 가시더ᅌᅵ다</sent>
<sent type="main" lang="chi" page="102a" num="1">時王聞是語。憂惱迷悶躄地啼泣涕零。如是乃至與種種供養立大塔廟。</sent>
<sent type="main" lang="kor" page="102a" num="1">그제 王이 이러틋ᄒᆞᆫ ᄯᅡᄃᆞᆯ해 種種 供養ᄒᆞᅀᆞᄫᆞ며 塔廟 셰ᅀᆞᄫᆞ니라</sent>
<sent type="main" lang="chi" page="102a-102b" num="2">時尊者將王至道場樹下。語王曰此樹菩薩以慈悲三昧力破魔兵衆。得阿耨多羅三藐三菩提處。</sent>
<sent type="main" lang="kor" page="102a-102b" num="2">그제 尊者ㅣ 道樹下애 가 王ᄭᅴ 닐오ᄃᆡ 이 남ᄀᆞᆫ 菩薩이 慈悲三昧力으로 魔兵衆 ᄒᆞ야ᄇᆞ리시고 阿耨多^羅三藐三菩提ᄅᆞᆯ 得ᄒᆞ신 ᄯᅡ히ᅌᅵ다</sent>
<sent type="main" lang="chi" page="102b" num="1">時王捨無量珍寶種種供養。及起大塔廟。</sent>
<sent type="main" lang="kor" page="102b" num="1">그제 王이 無量 珎寶ᄅᆞᆯ 내야 種種 供養ᄒᆞᅀᆞᆸ고 큰 塔廟 셰ᅀᆞᄫᆞ니라</sent>
<sent type="main" lang="kor" page="102b" num="2">이ᄂᆞᆫ 鹿野苑이니 다ᄉᆞᆺ 比丘 爲ᄒᆞ샤 轉法輪ᄒᆞ신 ᄯᅡ히ᅌᅵ다</sent>
<sent type="main" lang="kor" page="102b-103a" num="3">王이 種種 供養ᄒᆞᅀᆞᆸ고 ^ 塔廟 셰ᅀᆞᄫᆞ니라</sent>
<sent type="main" lang="chi" page="103a" num="1">尊者將王至鳩尸那竭國。言此處如來具足作佛事畢。於無餘般涅槃。而般涅槃。</sent>
<sent type="main" lang="kor" page="103a" num="1">鳩尸那竭國에 가 이ᄂᆞᆫ 如來 佛事ᄅᆞᆯ ᄀᆞ초 ᄒᆞ시고 無餘般涅槃애 般涅槃ᄒᆞ신 ᄯᅡ히ᅌᅵ다</sent>
<sent type="main" lang="kor" page="103a-103b" num="2">王이 듣고 ᄎᆞ림 몯ᄒᆞ야 ᄯᅡ해 디옛거늘 臣下ᄃᆞᆯ히 믈로 ᄂᆞᆺ 싯겨ᅀᅡ ᄭᆡ야 울오 種種 供養ᄒᆞᅀᆞᆸ고 큰 塔^廟ᄅᆞᆯ 셰ᅀᆞᄫᆞ니라</sent>
<sent type="main" lang="chi" page="103b" num="1">時王復白尊者曰。我意願欲得見佛。諸大弟子佛之所記者。欲供養彼舍利。願爲示之。</sent>
<sent type="main" lang="kor" page="103b" num="1">그제 王이 尊者ᄭᅴ ᄉᆞᆯᄫᅩᄃᆡ 내 ᄠᅳ데 부텻 記ᄒᆞ샨 大弟子ᄃᆞᆯᄒᆞᆯ 보ᅀᆞᄫᅡ 뎌 舍利ᄅᆞᆯ 供養ᄒᆞᅀᆞᆸ고져 ᄒᆞ노니 願ᄒᆞᆫᄃᆞᆫ 뵈쇼셔</sent>
<sent type="main" lang="chi" page="103b" num="2">時尊者白王言。善哉善哉。大王能發如是妙心。</sent>
<sent type="main" lang="kor" page="103b" num="2">그제 尊者ㅣ 닐오ᄃᆡ 됴ᄒᆞ실쎠 大王이 이런 妙心을 發ᄒᆞ샷다</sent>
<sent type="main" lang="chi" page="103b-104a" num="3">時尊者將王至舍衛國。入祇桓精舍以手指塔。此是尊者舍利弗塔。王當供養。</sent>
<sent type="main" lang="kor" page="103b-104a" num="3">그제 尊者ㅣ 王 ^ ᄃᆞ리고 舍衛國에 가 祇桓精舍애 드러 소ᄂᆞ로 塔 ᄀᆞᄅᆞ쵸ᄃᆡ 이ᄂᆞᆫ 尊者 舍利弗 塔이니 王이 供養ᄒᆞ쇼셔</sent>
<sent type="main" lang="chi" page="104a-104b" num="1">王曰彼有何功德。尊者答曰。第二法王隨轉法輪。</sent>
<sent type="main" lang="kor" page="104a-104b" num="1">王이 닐오ᄃᆡ 뎨 엇던 功德이 겨시더니ᅌᅵᆺ고 對答호ᄃᆡ 第二法王이니 졷ᄌᆞᄫᅡ 法輪을 轉ᄒᆞ^니ᅌᅵ다</sent>
<sent type="main" lang="chi" page="104b" num="1">時王生大歡喜。捨十萬兩珍寶供養其塔。</sent>
<sent type="main" lang="kor" page="104b" num="1">王이 ᄀᆞ자ᇰ 깃거 十萬兩 珎寶ᄅᆞᆯ 내야 그 塔ᄋᆞᆯ 供養ᄒᆞ니라</sent>
<sent type="main" lang="chi" page="104b" num="2">次復示大目揵連塔。</sent>
<sent type="main" lang="kor" page="104b" num="2">버거 大目揵連塔ᄋᆞᆯ 뵈오 王이 供養ᄒᆞ쇼셔</sent>
<sent type="main" lang="chi" page="104b" num="3">王應供養此塔。王復問曰彼有何功德。</sent>
<sent type="main" lang="kor" page="104b" num="3">王이 ᄯᅩ 무로ᄃᆡ 뎨 엇던 功德이 겨시더니ᅌᅵᆺ고</sent>
<sent type="main" lang="chi" page="104b-105a" num="4">尊者答曰是神足第一。以足持踐地地卽振動。至於天宮。降伏難陀跋難陀龍王。</sent>
<sent type="main" lang="kor" page="104b-105a" num="4">對答호ᄃᆡ 神足이 第一이라 밠가라ᄀᆞ로 ᄯᅡᄒᆞᆯ 드^듸여든 ᄯᅡ히 즉재 震動ᄒᆞ며 天宮에 가 難陁 跋難陁 龍王ᄋᆞᆯ 降伏ᄒᆡ오니ᅌᅵ다</sent>
<sent type="anno" lang="chi" page="105a" num="1">釋提桓因白世尊言。</sent>
<sent type="anno" lang="kor" page="105a" num="1">釋提桓因이 世尊ᄭᅴ ᄉᆞᆯᄫᅩᄃᆡ</sent>
<sent type="anno" lang="chi" page="105a" num="2">世尊。可至三十三天與母說法。</sent>
<sent type="anno" lang="kor" page="105a" num="2">三十三天에 가샤 어마니ᇝ긔 說法ᄒᆞ쇼셔</sent>
<sent type="anno" lang="chi" page="105a" num="3">是時。世尊默然受之。</sent>
<sent type="anno" lang="kor" page="105a" num="3">世尊이 ᄌᆞᆷᄌᆞᆷᄒᆞ야 바ᄃᆞ시니라</sent>
<sent type="anno" lang="chi" page="105a" num="4">爾時。難陀．優槃難陀龍王便作是念。此諸禿沙門在我上飛。當作方便。使不陵易。是時。</sent>
<sent type="anno" lang="kor" page="105a" num="4">그ᄢᅴ 難陁 優槃難陁 龍王이 너교ᄃᆡ 머리 믠 沙門ᄃᆞᆯ히 내 우희 ᄂᆞ라ᄃᆞᆮ니ᄂᆞ니 方便을 ᄒᆞ야 업시우디 몯게 호리라 ᄒᆞ야</sent>
<sent type="anno" lang="chi" page="105a-105b" num="5">龍王便興瞋恚。放大火風。使閻浮里內。洞然火燃。</sent>
<sent type="anno" lang="kor" page="105a-105b" num="5">龍王이 瞋恚를 니르와^다 큰 블와 ᄇᆞᄅᆞᆷ과ᄅᆞᆯ 펴 閻浮里內 브리 ᄧᆡᄃᆞᆺ ᄇᆞᆰ거늘</sent>
<sent type="anno" lang="chi" page="105b" num="1">是時。阿難白佛言。此閻浮里內。何故有此煙火。</sent>
<sent type="anno" lang="kor" page="105b" num="1">그ᄢᅴ 阿難이 부텻긔 ᄉᆞᆯᄫᅩᄃᆡ 閻浮里內 엇던 젼ᄎᆞ로 이 烟火ㅣ 잇ᄂᆞ니ᅌᅵᆺ고 [烟은 ᄂᆡ라]</sent>
<sent type="anno" lang="chi" page="105b" num="2">世尊告曰。此二龍王便生此念。禿頭沙門恒在我上飛。我等當共制之。令不陵虛。</sent>
<sent type="anno" lang="kor" page="105b" num="2">世尊이 니ᄅᆞ샤ᄃᆡ 이 두 龍王이 너교ᄃᆡ 머리 믠 沙門이 샤ᇰ녜 내 우희 ᄂᆞᄂᆞ니 우리ᄃᆞᆯ히 모다 이긔여 업시우디 몯게 호리라 ᄒᆞ야</sent>
<sent type="anno" lang="chi" page="105b" num="3">便興瞋恚。放此煙火。由此因緣。故致此變。</sent>
<sent type="anno" lang="kor" page="105b" num="3">瞋恚ᄅᆞᆯ 니르와다 이 烟火ᄅᆞᆯ 펴니 그럴ᄊᆡ 이런 變이 잇ᄂᆞ니라</sent>
<sent type="anno" lang="chi" page="105b-106a" num="4">爾時。尊者大目揵連卽從坐起。偏露右肩。長跪叉手。白佛言。欲往詣彼。降伏惡龍。</sent>
<sent type="anno" lang="kor" page="105b-106a" num="4">그ᄢᅴ 尊者 大目揵連이 坐로셔 니러 올ᄒᆞᆫ 엇게 메ᄫᅡᆺ고 ᄭᅮ러 叉手ᄒᆞ야 ^ 부텻긔 ᄉᆞᆯᄫᅩᄃᆡ 가 모딘 龍ᄋᆞᆯ 降伏ᄒᆡ오져 ᄒᆞ노ᅌᅵ다</sent>
<sent type="anno" lang="chi" page="106a" num="1">世尊告曰。此二龍王極爲兇惡。難可降化。卿今云何化彼龍王。</sent>
<sent type="anno" lang="kor" page="106a" num="1">世尊이 니ᄅᆞ샤ᄃᆡ 이 두 龍王이 至極 兇惡ᄒᆞ야 降化티 어려ᄫᅳ니 네 이제 엇뎨ᄒᆞ야 뎌 龍王ᄋᆞᆯ 化ᄒᆞᇙ다</sent>
<sent type="anno" lang="chi" page="106a" num="2">目連白佛言。我先至彼化形極大恐怯彼龍。後復化形極爲微小。然後以常法則而降伏之。</sent>
<sent type="anno" lang="kor" page="106a" num="2">目連이 ᄉᆞᆯᄫᅩᄃᆡ 내 몬져 뎌ᅌᅦ 가 얼구를 ᄀᆞ자ᇰ 크게 ᄆᆡᇰᄀᆞ라 뎌 龍ᄋᆞᆯ 저린 後에 ᄯᅩ 얼구를 ᄀᆞ자ᇰ 젹게 ᄆᆡᇰᄀᆞ라 그리ᄒᆞᆫ 後에ᅀᅡ 샤ᇰ녯 法으로 降伏ᄒᆡ오리ᅌᅵ다</sent>
<sent type="anno" lang="chi" page="106a" num="3">世尊告曰。善哉。目連。汝能堪任降伏惡龍。</sent>
<sent type="anno" lang="kor" page="106a" num="3">世尊이 니ᄅᆞ샤ᄃᆡ 됴타 目連아 네 어루 모딘 龍ᄋᆞᆯ 降伏ᄒᆡ리라</sent>
<sent type="anno" lang="chi" page="106a" num="4">然今。目連。堅持心意。勿興亂想。</sent>
<sent type="anno" lang="kor" page="106a" num="4">그러나 目連아 心意ᄅᆞᆯ 구디 가져 어즈러ᄫᅳᆫ 想ᄋᆞᆯ 니르왇디 말라</sent>
<sent type="anno" lang="chi" page="106a-106b" num="5">所以然者。彼龍兇惡備觸嬈汝。</sent>
<sent type="anno" lang="kor" page="106a-106b" num="5">그러혼 고ᄃᆞᆫ 뎌 龍^이 兇惡ᄒᆞ야 너를 ᄀᆞ초 보차리라</sent>
<sent type="anno" lang="chi" page="106b" num="1">是時。目連卽禮佛足。屈申臂頃。於彼沒不現。往至須彌山上。</sent>
<sent type="anno" lang="kor" page="106b" num="1">그ᄢᅴ 目連이 부텻긔 저ᅀᆞᆸ고 즉재 須彌山 우희 가니</sent>
<sent type="anno" lang="chi" page="106b" num="2">爾時。難陀．優槃難陀龍王遶須彌山七匝。極興瞋恚。放大煙火。</sent>
<sent type="anno" lang="kor" page="106b" num="2">難陁 優槃難陁 龍王이 須彌山ᄋᆞᆯ 닐굽 ᄇᆞᆯ 가마 이셔 ᄀᆞ자ᇰ 怒ᄒᆞ야 큰 烟火ᄅᆞᆯ 펴더니</sent>
<sent type="anno" lang="chi" page="106b" num="3">是時。目連自隱本形。化作大龍王。有十四頭。遶須彌山十四匝。放大火煙。當在二龍王上住。</sent>
<sent type="anno" lang="kor" page="106b" num="3">目連이 本來ㅅ 야ᇰᄌᆞᄅᆞᆯ 숨기고 큰 龍王이 ᄃᆞ외야 열네 머리오 須彌山ᄋᆞᆯ 열네 ᄇᆞᆯ 감고 큰 火烟을 펴 두 龍王 우희 當ᄒᆞ야 住커늘</sent>
<sent type="anno" lang="chi" page="106b" num="4">是時。難陀．優槃難陀龍王見大龍王有十四頭。便懷恐怖。自相謂言。我等今日當試此龍王威力。爲審勝吾不乎。</sent>
<sent type="anno" lang="kor" page="106b" num="4">難陁 優槃難陁 龍王이 두려 서르 닐오ᄃᆡ 우리 오ᄂᆞᆯ 이 龍王ᄋᆞᆯ 맛보리니 威力이 眞實로 우릴 이긔ᇙ가 몯 이긔ᇙ가</sent>
<sent type="anno" lang="chi" page="106b-107a" num="5">爾時。難陀．優槃難陀龍王以尾擲大海中。以水灑三十三天。亦不著目連身。</sent>
<sent type="anno" lang="kor" page="106b-107a" num="5">두 龍^王이 ᄭᅩ리ᄅᆞᆯ 大海中에 더뎌 므를 三十三天에 ᄲᅳ료ᄃᆡ 目連의 모매 著디 아니터니</sent>
<sent type="anno" lang="chi" page="107a" num="1">是時。尊者大目連復以尾著大海水中。水乃至到梵迦夷天。并復灑二龍王身上。</sent>
<sent type="anno" lang="kor" page="107a" num="1">目連이도 ᄯᅩ ᄭᅩ리ᄅᆞᆯ 大海中에 드리텨 므리 梵迦夷天에 니를며 [梵迦夷天은 大梵天이라] 두 龍王 모매 조쳐 ᄲᅳ려늘</sent>
<sent type="anno" lang="chi" page="107a" num="2">是時。二龍王自相謂言。我等盡其力勢。以水灑三十三天。然此大龍王復過我上去。</sent>
<sent type="anno" lang="kor" page="107a" num="2">두 龍王이 서르 닐오ᄃᆡ 우리 히믈 다 ᄒᆞ야 三十三天에 ᄲᅳ려늘 이 大龍王ᄋᆞᆫ 우리게셔 더ᄒᆞ며</sent>
<sent type="anno" lang="chi" page="107a-107b" num="3">我等正有七頭。今此龍王十四頭。我等遶須彌山七匝。今此龍王遶須彌山十四匝。</sent>
<sent type="anno" lang="kor" page="107a-107b" num="3">우리ᄂᆞᆫ 닐굽 머리어늘 이 龍王ᄋᆞᆫ 열네 머리며 우리ᄂᆞᆫ 須彌山ᄋᆞᆯ 닐굽 ᄇᆞᆯ ^ 가마ᄂᆞᆯ 이 龍王ᄋᆞᆫ 열네 ᄇᆞᆯ 가ᄆᆞ니</sent>
<sent type="anno" lang="chi" page="107b" num="1">我今二龍王當共并力與共戰鬥。</sent>
<sent type="anno" lang="kor" page="107b" num="1">우리 두 龍王이 히믈 어울워 싸호져라</sent>
<sent type="anno" lang="chi" page="107b" num="2">是時。二龍王極懷瞋恚。雷電霹靂放大火炎。</sent>
<sent type="anno" lang="kor" page="107b" num="2">그ᄢᅴ 두 龍王이 ᄀᆞ자ᇰ 怒ᄒᆞ야 雷電霹靂ᄒᆞ며 큰 브를 펴거늘</sent>
<sent type="anno" lang="chi" page="107b" num="3">是時。尊者大目連便作是念。凡龍戰鬥以火霹靂。</sent>
<sent type="anno" lang="kor" page="107b" num="3">尊者 大目連이 念호ᄃᆡ 龍이 싸호ᄃᆡ 블霹靂으로 ᄒᆞᄂᆞ니</sent>
<sent type="anno" lang="chi" page="107b" num="4">設我以火霹靂共戰鬥者。閻浮里內人民之類。及三十三天皆當被害。</sent>
<sent type="anno" lang="kor" page="107b" num="4">나도 블霹靂으로 싸호ᇙ디면 閻浮里 內옛 사ᄅᆞᆷᄃᆞᆯ히며 三十三天이 다 害ᄅᆞᆯ 니브리니</sent>
<sent type="anno" lang="chi" page="107b" num="5">我今化形極小。當與戰鬥。</sent>
<sent type="anno" lang="kor" page="107b" num="5">내 이제 ᄀᆞ자ᇰ 져근 얼구를 ᄆᆡᇰᄀᆞ라 싸호리라 ᄒᆞ고</sent>
<sent type="anno" lang="chi" page="107b" num="6">是時。目連卽化形使小。便入龍口中。從鼻中出。</sent>
<sent type="anno" lang="kor" page="107b" num="6">즉재 얼구를 젹게 ᄆᆡᇰᄀᆞ라 龍의 이브로 드러 고ᄒᆞ로 나며</sent>
<sent type="anno" lang="chi" page="107b" num="7">或從鼻入。從耳中出。或入耳中。從眼中出。以出眼中。在眉上行。</sent>
<sent type="anno" lang="kor" page="107b" num="7">고ᄒᆞ로 드러 귀로 나며 귀로 드러 누느로 나며 누느로셔 나 눈섭 우희 ᄃᆞᆮ니거늘</sent>
<sent type="anno" lang="chi" page="108a" num="1">爾時。二龍王極懷恐懼。卽作是念。此大龍王極有威力。我等今日實爲不如。</sent>
<sent type="anno" lang="kor" page="108a" num="1">두 龍王이 ᄀᆞ장 두려 너교ᄃᆡ 이 大龍王이 至極 威力이 이셔 우리ᄃᆞᆯ히 實로 ᄀᆞᆮ디 몯도소니</sent>
<sent type="anno" lang="chi" page="108a" num="2">我等龍種今有四生。卵生．胎生．濕生．化生。然無有出我等者。</sent>
<sent type="anno" lang="kor" page="108a" num="2">우리 龍種이 四生이 이쇼ᄃᆡ 卵生 胎生 濕生 化生이로ᄃᆡ 우리게셔 더으리 업거늘</sent>
<sent type="anno" lang="chi" page="108a" num="3">今此龍王威力乃爾。不堪共鬥。我等性命死在斯須。皆懷恐懼。衣毛皆豎。</sent>
<sent type="anno" lang="kor" page="108a" num="3">이 龍王 威力이 이러ᄒᆞ야 싸호디 몯ᄒᆞ리로소니 우리 목수미 아니한 ᄉᆞᅀᅵ예 잇도다 ᄒᆞ야 두려 터러기 숫그러 커늘</sent>
<sent type="anno" lang="chi" page="108a" num="4">是時。目連以見龍王心懷恐懼。還隱其形。作常形容。在眼睫上行。</sent>
<sent type="anno" lang="kor" page="108a" num="4">그제 目連이 龍王이 두려 ᄒᆞᄂᆞᆫ ᄃᆞᆯ 보고 샤ᇰ녯 야ᇰᄌᆡ ᄃᆞ외야 누ᇇ살 우희 ᄃᆞᆮ니거늘</sent>
<sent type="anno" lang="chi" page="108a" num="5">是時。二龍王見大目連。自相謂言。此是目連沙門。</sent>
<sent type="anno" lang="kor" page="108a" num="5">두 龍王이 서르 닐오ᄃᆡ 이 目連 沙門이라 龍王이 아니랏다</sent>
<sent type="anno" lang="chi" page="108a-108b" num="6">亦非龍王。甚奇。甚特。有大威力。乃能與我等共鬥。</sent>
<sent type="anno" lang="kor" page="108a-108b" num="6">甚히 奇特^ᄒᆞ야 큰 威力이 이셔 우리와 싸호놋다 ᄒᆞ고</sent>
<sent type="anno" lang="chi" page="108b" num="1">是時。二龍王白目連言。尊者何爲觸嬈我乃爾。欲何所誡敕。</sent>
<sent type="anno" lang="kor" page="108b" num="1">두 龍王이 目連ᄃᆞ려 닐오ᄃᆡ 尊者ㅣ 엇뎨 우리ᄅᆞᆯ 이리 보차시ᄂᆞ니ᅌᅵᆺ가 엇던 誡 勅호려 ᄒᆞ시ᄂᆞᆫ고</sent>
<sent type="anno" lang="chi" page="108b" num="2">目連報曰。汝等昨日而作是念。云何禿頭沙門恒在我上飛。今當制御之。</sent>
<sent type="anno" lang="kor" page="108b" num="2">目連이 닐오ᄃᆡ 너희 어제 너교ᄃᆡ 엇뎨 머리 믠 沙門이 샤ᇰ녜 내 우희 ᄂᆞ라ᄃᆞᆮ니ᄂᆞ니 이긔유리라 ᄒᆞ던다</sent>
<sent type="anno" lang="chi" page="108b" num="3">龍王報曰。如是。目連。</sent>
<sent type="anno" lang="kor" page="108b" num="3">龍王이 對答호ᄃᆡ 올ᄒᆞ니ᅌᅵ다</sent>
<sent type="anno" lang="chi" page="108b" num="4">目連告曰。龍王當知。此須彌山者是諸天道路。非汝所居之處。</sent>
<sent type="anno" lang="kor" page="108b" num="4">目連이 닐오ᄃᆡ 龍王아 알라 이 須彌山ᄋᆞᆫ 諸天ㅅ 길히라 네 사논 ᄯᅡ히 아니라</sent>
<sent type="anno" lang="chi" page="108b" num="5">龍王報曰。唯願恕之。不見重責。</sent>
<sent type="anno" lang="kor" page="108b" num="5">龍王이 對答호ᄃᆡ 願ᄒᆞᆫᄃᆞᆫ ᄇᆞ리샤 외다 마ᄅᆞ쇼셔</sent>
<sent type="anno" lang="chi" page="108b-109a" num="6">自今以後更不敢觸嬈。興惡亂想。唯願聽爲弟子。</sent>
<sent type="anno" lang="kor" page="108b-109a" num="6">오ᄂᆞᆯ록 後에ᅀᅡ ᄂᆞ외 어즈려 모딘 ᄠᅳᆮ 니ᄅᆞ왇디 아니호^리니 願ᄒᆞᆫᄃᆞᆫ 弟子ㅣ ᄃᆞ외아지ᅌᅵ다</sent>
<sent type="anno" lang="chi" page="109a" num="1">目連報曰。汝等莫自歸我身。我所自歸者。汝等便自歸之。</sent>
<sent type="anno" lang="kor" page="109a" num="1">目連이 닐오ᄃᆡ 너희 내게 오디 말오 내 가ᅀᆞᆸᄂᆞᆫ ᄃᆡ 너희 가ᅀᆞᄫᆞ라</sent>
<sent type="anno" lang="chi" page="109a" num="2">龍王白目連。我等今日自歸如來。</sent>
<sent type="anno" lang="kor" page="109a" num="2">龍王이 닐오ᄃᆡ 우리ᄃᆞᆯ히 如來ᄭᅴ 가ᅀᆞᄫᅩ리ᅌᅵ다</sent>
<sent type="anno" lang="chi" page="109a" num="3">目連告曰。汝等不可依此須彌山。自歸世尊。今可共我至舍衛城。乃得自歸。</sent>
<sent type="anno" lang="kor" page="109a" num="3">目連이 닐오ᄃᆡ 너희 이 須彌山ᄋᆞᆯ 브터셔 世尊ᄭᅴ 가미 몯ᄒᆞ리니 날와 ᄒᆞ야 舍衛城에 가ᅀᅡ 世尊ᄭᅴ 가ᅀᆞᄫᆞ리라</sent>
<sent type="anno" lang="chi" page="109a" num="4">是時。目連將二龍王。如屈申臂頃。從須彌山上至舍衛城。爾時。世尊與無央數之衆而爲說法。</sent>
<sent type="anno" lang="kor" page="109a" num="4">그ᄢᅴ 目連이 두 龍王 ᄃᆞ리고 즉재 舍衛城에 가니 그ᄢᅴ 世尊이 無央數衆의게 說法ᄒᆞ시더니</sent>
<sent type="anno" lang="chi" page="109a-109b" num="5">是時。目連告二龍王曰。汝等當知。今日世尊與無央數之衆而爲說法。不可作汝形至世尊所。</sent>
<sent type="anno" lang="kor" page="109a-109b" num="5">目連이 두 龍王ᄃᆞ려 닐오ᄃᆡ 너희 알라 오ᄂᆞᆯ 世尊이 無央數衆의게 說^法ᄒᆞ시ᄂᆞ니 네 얼굴 지ᅀᅥ 世尊ᄭᅴ 가미 몯ᄒᆞ리라</sent>
<sent type="anno" lang="chi" page="109b" num="1">龍王報曰。如是。目連。是時。龍王還隱龍形。化作人形。</sent>
<sent type="anno" lang="kor" page="109b" num="1">龍王이 닐오ᄃᆡ 올ᄒᆞᅌᅵ다 ᄒᆞ고 사ᄅᆞᄆᆡ 야ᇰᄌᆡ ᄃᆞ외어늘</sent>
<sent type="anno" lang="chi" page="109b" num="2">是時。目連至世尊所。頭面禮足。在一面坐。是時。目連語龍王曰。今正是時。宜可前進。</sent>
<sent type="anno" lang="kor" page="109b" num="2">目連이 世尊ᄭᅴ 가 머리 조ᅀᅡ 禮數ᄒᆞᅀᆞᆸ고 ᄒᆞ녁 面에 안자 龍王ᄃᆞ려 닐오ᄃᆡ 이제 正히 時節이니 나ᅀᅡ 드ᅀᆞᄫᆞ라</sent>
<sent type="anno" lang="chi" page="109b" num="3">是時。龍王聞目連語。卽從坐起。長跪叉手。白世尊言。我等二族姓子。一名難陀。二名優槃難陀。</sent>
<sent type="anno" lang="kor" page="109b" num="3">그ᄢᅴ 龍王이 즉재 坐로셔 니러 ᄭᅮ러 叉手ᄒᆞ야 世尊ᄭᅴ ᄉᆞᆯᄫᅩᄃᆡ 우리ᄃᆞᆯ히 ᄒᆞᆫ 일후믄 難陁ㅣ오 두 일후믄 優槃難陁ㅣ로니</sent>
<sent type="anno" lang="chi" page="109b" num="4">自歸如來。受持五戒。唯願世尊聽爲優婆塞。</sent>
<sent type="anno" lang="kor" page="109b" num="4">如來ᄭᅴ 오ᅀᆞᄫᅡ 五戒ᄅᆞᆯ 受持ᄒᆞᅀᆞᄫᅩ리니 願ᄒᆞᆫᄃᆞᆫ 世尊이 優婆塞이 ᄃᆞ외라 ᄒᆞ쇼셔</sent>
<sent type="anno" lang="chi" page="109b-110a" num="5">盡形壽不復殺生。</sent>
<sent type="anno" lang="kor" page="109b-110a" num="5">목숨 ᄆᆞᆺᄃᆞ록 ^ ᄂᆞ외야 殺生 아니호리ᅌᅵ다</sent>
<sent type="anno" lang="chi" page="110a" num="1">爾時。世尊彈指可之</sent>
<sent type="anno" lang="kor" page="110a" num="1">그ᄢᅴ 世尊이 彈指ᄒᆞ샤 그리 ᄒᆞ라 ᄒᆞ시니라</sent>
<sent type="main" lang="chi" page="110a" num="2">時王捨十萬兩珍寶。供養此塔。</sent>
<sent type="main" lang="kor" page="110a" num="2">王이 十萬兩珎寶ᄅᆞᆯ 내야 그 塔ᄋᆞᆯ 供養ᄒᆞ니라</sent>
<sent type="main" lang="chi" page="110a" num="3">次復示摩訶迦葉塔語王言。此是摩訶迦葉禪窟。應當供養。</sent>
<sent type="main" lang="kor" page="110a" num="3">버거 摩訶迦葉塔ᄋᆞᆯ 뵈오 닐오ᄃᆡ 이ᄂᆞᆫ 摩訶迦葉塔이니 供養ᄒᆞ쇼셔</sent>
<sent type="main" lang="chi" page="110a" num="4">王問曰彼有何功德。</sent>
<sent type="main" lang="kor" page="110a" num="4">王이 무로ᄃᆡ 뎨 엇던 功德이 겨시더니ᅌᅵᆺ고</sent>
<sent type="main" lang="chi" page="110a-110b" num="5">答曰彼少欲知足頭陀第一。如來施以半座及僧伽梨衣。</sent>
<sent type="main" lang="kor" page="110a-110b" num="5">對^答호ᄃᆡ 欲이 져거 足ᄋᆞᆯ 아라 頭陁ㅣ 第一이니 如來 半座와 僧伽梨衣ᄅᆞᆯ 주시니</sent>
<sent type="anno" lang="kor" page="110b" num="1">世尊이 多子塔 알ᄑᆡ 가샤 摩訶迦葉을 命ᄒᆞ샤 座ᄅᆞᆯ ᄂᆞᆫ호아 안ᄌᆞ라 ᄒᆞ시고</sent>
<sent type="anno" lang="kor" page="110b" num="2">僧伽梨로 두르시고 니ᄅᆞ샤ᄃᆡ 내 正法眼藏으로 네게 秘密히 付囑ᄒᆞ노니 네 護持ᄒᆞ야 將來예 傳持ᄒᆞ야 맛디라</sent>
<sent type="main" lang="chi" page="110b-111a" num="3">愍念衆生興立正法。</sent>
<sent type="main" lang="kor" page="110b-111a" num="3">衆生ᄋᆞᆯ 어엿비 ^ 너겨 正法을 니ᄅᆞ와다 셰니ᅌᅵ다</sent>
<sent type="main" lang="chi" page="111a" num="1">時王捨十萬兩珍寶。供養是塔。</sent>
<sent type="main" lang="kor" page="111a" num="1">王이 十萬兩珎寶ᄅᆞᆯ 내야 그 塔ᄋᆞᆯ 供養ᄒᆞ니라</sent>
<sent type="main" lang="chi" page="111a" num="2">次示尊者薄拘羅塔。應當供養。</sent>
<sent type="main" lang="kor" page="111a" num="2">버거 尊者 薄拘羅塔ᄋᆞᆯ 뵈오 供養ᄒᆞ쇼셔</sent>
<sent type="main" lang="chi" page="111a" num="3">王問曰彼有何功德。</sent>
<sent type="main" lang="kor" page="111a" num="3">王이 무로ᄃᆡ 뎨 엇던 功德이 겨시더니ᅌᅵᆺ고</sent>
<sent type="main" lang="chi" page="111a-111b" num="4">尊者答曰彼無病第一。乃至不爲人說一句法寂默無言。</sent>
<sent type="main" lang="kor" page="111a-111b" num="4">對答호ᄃᆡ 無病이 第一이며 ᄂᆞᆷ 爲^ᄒᆞ야 ᄒᆞᆫ 句法도 니ᄅᆞ디 아니ᄒᆞ야 괴외ᄒᆞ야 마리 업더니ᅌᅵ다</sent>
<sent type="main" lang="chi" page="111b" num="1">王曰以一錢供養。</sent>
<sent type="main" lang="kor" page="111b" num="1">王이 닐오ᄃᆡ ᄒᆞᆫ 도ᄂᆞ로 供養ᄒᆞᅀᆞᄫᆞ라</sent>
<sent type="main" lang="chi" page="111b" num="2">諸臣白王言。功德既等何故於此供養一錢。</sent>
<sent type="main" lang="kor" page="111b" num="2">諸臣이 ᄉᆞᆯᄫᅩᄃᆡ 功德이 ᄀᆞᆮ거늘 엇뎨 이ᅌᅦ ᄒᆞᆫ 도ᄂᆞ로 供養ᄒᆞ시ᄂᆞ니ᅌᅵᆺ고</sent>
<sent type="main" lang="chi" page="111b" num="3">王告之曰聽吾所說。</sent>
<sent type="main" lang="kor" page="111b" num="3">王이 닐오ᄃᆡ 내 말 드르라</sent>
<sent type="main" lang="chi" page="111b-112a" num="4">　雖除無明癡　　智慧能鑑察　雖有薄拘句　　於世何所益</sent>
<sent type="main" lang="kor" page="111b-112a" num="4">비록 無明癡ᄅᆞᆯ 더러 智慧 ^ 能히 ᄉᆞᆯ펴 비록 薄拘 일후미 이시나 世間애 므스기 有益ᄒᆞ리오</sent>
<sent type="main" lang="chi" page="112a" num="1">時彼一錢還來至王所。時大臣輩見是希有事。異口同音讚彼。</sent>
<sent type="main" lang="kor" page="112a" num="1">그제 ᄒᆞᆫ 도니 王ㅅ게 도로 오나ᄂᆞᆯ 大臣ᄃᆞᆯ히 希有ᄒᆞᆫ 이ᄅᆞᆯ 보고 ᄒᆞᆫ 소리로 讚歎호ᄃᆡ</sent>
<sent type="main" lang="chi" page="112a" num="2">嗚呼尊者少欲知足。乃至不須一錢。</sent>
<sent type="main" lang="kor" page="112a" num="2">尊者ㅣ 欲이 져거 足ᄋᆞᆯ 아ᄅᆞ샤 ᄒᆞᆫ 돈도 받디 아니ᄒᆞ시놋다 ᄒᆞ더라</sent>
<sent type="main" lang="chi" page="112a-112b" num="3">復示阿難塔。語王言。此是阿難塔。應當供養。</sent>
<sent type="main" lang="kor" page="112a-112b" num="3">버거 阿^難塔ᄋᆞᆯ 뵈오 닐오ᄃᆡ 이ᄂᆞᆫ 阿難塔이니 供養ᄒᆞ쇼셔</sent>
<sent type="main" lang="chi" page="112b" num="1">王曰彼有何功德。</sent>
<sent type="main" lang="kor" page="112b" num="1">王이 닐오ᄃᆡ 뎨 엇던 功德이 겨시더니ᅌᅵᆺ고</sent>
<sent type="main" lang="chi" page="112b" num="2">答曰此人是佛侍者。多聞第一撰集佛經。</sent>
<sent type="main" lang="kor" page="112b" num="2">對答호ᄃᆡ 이ᄂᆞᆫ 부텻 侍者ㅣ러니 多聞이 第一이니 佛經 撰集ᄒᆞ니ᅌᅵ다</sent>
<sent type="anno" lang="kor" page="112b" num="3">撰集ᄋᆞᆫ 모도ᄫᅡ ᄆᆡᇰᄀᆞᆯ씨라</sent>
<sent type="main" lang="chi" page="112b-113a" num="4">王卽捨百億兩珍寶而供養其塔。</sent>
<sent type="main" lang="kor" page="112b-113a" num="4">王이 즉재 百億兩 珎^寶ᄅᆞᆯ 내야 그 塔ᄋᆞᆯ 供養ᄒᆞ니라</sent>
<sent type="main" lang="chi" page="113a" num="1">時臣白王言。何故於此布施供養。皆悉勝前。</sent>
<sent type="main" lang="kor" page="113a" num="1">臣下ㅣ 王ᄭᅴ ᄉᆞᆯᄫᅩᄃᆡ 엇던 젼ᄎᆞ로 이ᅌᅥ긔 布施 供養이 다 알ᄑᆡ셔 더으니ᅌᅵᆺ고</sent>
<sent type="main" lang="chi" page="113a" num="2">王白諸臣聽吾所說。</sent>
<sent type="main" lang="kor" page="113a" num="2">王이 닐오ᄃᆡ 내 말 드르라</sent>
<sent type="main" lang="chi" page="113a-113b" num="3">　如來之體身　　法身性淸淨　彼悉能奉持　　是故供養勝</sent>
<sent type="main" lang="kor" page="113a-113b" num="3">如來ㅅ 體身이 法身性이 淸淨커시늘 뎨 다 能히 바다 디니ᅀᆞᄫᆞᆯᄊᆡ 供養^이 더으며</sent>
<sent type="main" lang="chi" page="113b" num="1">　法燈常存世　　滅此愚癡冥　皆由從彼來　　是故供養勝</sent>
<sent type="main" lang="kor" page="113b" num="1">法燈이 샤ᇰ녜 世間애 이셔 愚癡冥을 滅호미 다 뎌 젼ᄎᆡᆯᄊᆡ 供養이 더으며</sent>
<sent type="main" lang="kor" page="113b" num="2">大海ㅅ 므를 ᄉᆈ 자고개 몯 담ᄃᆞᆺ ᄒᆞ야 부텻 智海ᄅᆞᆯ 녀느 사ᄅᆞ미 디니리 업거늘</sent>
<sent type="main" lang="kor" page="113b-114a" num="3">오직 阿難 尊者ㅣ ᄒᆞᆫ 번 듣ᄌᆞᆸ고 다 受持ᄒᆞ야 乃終내 니^저 일티 아니ᄒᆞᆯᄊᆡ 供養이 더으니라</sent>
<sent type="main" lang="chi" page="114a" num="1">爾時王供養上種種事恒遍。至菩提道場樹。此樹下如來得阿耨多羅三藐三菩提。世間希有珍寶供養之事。供養菩提樹。</sent>
<sent type="main" lang="kor" page="114a" num="1">그ᄢᅴ 王이 菩提道場樹에 가 이 나모 아래 如來 阿耨多羅三藐三菩提ᄅᆞᆯ 得ᄒᆞ시니 世間애 쉽디 몯ᄒᆞᆫ 珎寶로 供養호려 터니</sent>
<sent type="main" lang="chi" page="114a-114b" num="2">時王夫人名曰低舍羅絺多。夫人作是念。</sent>
<sent type="main" lang="kor" page="114a-114b" num="2">王ㅅ 夫人 일훔 仾舍羅絺^多ㅣ라 호리 너교ᄃᆡ</sent>
<sent type="main" lang="chi" page="114b" num="1">王極愛念於我。我亦念王。王今捨我持諸珍寶。至菩提樹間。</sent>
<sent type="main" lang="kor" page="114b" num="1">王이 至極 나ᄅᆞᆯ ᄉᆞ랑ᄒᆞ시ᄂᆞ니 王이 이제 날 ᄇᆞ리고 보ᄇᆡ 가져 菩提樹에 가시ᄂᆞ니</sent>
<sent type="main" lang="chi" page="114b" num="2">我今當作方便殺菩提樹。樹既枯死葉便凋落。王當不復往彼。可得與我常相娛樂。</sent>
<sent type="main" lang="kor" page="114b" num="2">내 方便으로 菩提樹를 주기면 王이 아니 가시리로다 ᄒᆞ고</sent>
<sent type="main" lang="chi" page="114b" num="3">夫人卽遣人以熱乳澆之。樹卽枯燥。</sent>
<sent type="main" lang="kor" page="114b" num="3">사ᄅᆞᆷ 브려 더ᄫᅳᆫ 져즈로 브ᅀᅳᆫ대 즉재 이우러 ᄆᆞᄅᆞ거늘</sent>
<sent type="main" lang="chi" page="114b-115a" num="4">時諸使人輩白王言。菩提樹忽然枯死。葉葉變落。</sent>
<sent type="main" lang="kor" page="114b-115a" num="4">ᄒᆞ나히 닐오ᄃᆡ 菩^提樹ㅣ믄득 이울어ᅌᅵ다</sent>
<sent type="main" lang="chi" page="115a" num="1">時王聞是語。卽迷悶躄地。時彼夫人見王憂愁不樂。</sent>
<sent type="main" lang="kor" page="115a" num="1">王이 즉재 ᄎᆞ림 몯ᄒᆞ야 ᄯᅡ해 디거늘 夫人이 王ᄭᅴ ᄉᆞᆯᄫᅩᄃᆡ 시름 마ᄅᆞ쇼셔 내 깃그시게 호리ᅌᅵ다</sent>
<sent type="main" lang="chi" page="115a" num="2">而白王言。王勿憂惱我當喜悅王心。王曰若無彼樹我命亦無。</sent>
<sent type="main" lang="kor" page="115a" num="2">王이 닐오ᄃᆡ 뎌 나모옷 업스면 내 命도 ᄯᅩ 업스리라</sent>
<sent type="main" lang="chi" page="115a-115b" num="3">如來於彼樹。得阿耨多羅三藐三菩提。彼樹既無我何用活耶。</sent>
<sent type="main" lang="kor" page="115a-115b" num="3">如來 뎌 남긔 阿耨多羅三藐三菩提ᄅᆞᆯ 得ᄒᆞ^시니 뎌 남기 업거니 내 사라 므슴ᄒᆞ료</sent>
<sent type="main" lang="chi" page="115b" num="1">夫人聞王決定語。還復令以冷乳灌之。彼樹尋復更生。王聞歡喜詣菩提樹下。睹於菩提樹目不暫捨。</sent>
<sent type="main" lang="kor" page="115b" num="1">夫人이 ᄯᅩ ᄎᆞᆫ 져즈로 브ᅀᅳ니 도로 살어늘 王이 깃거 菩提樹下애 가 다ᄅᆞᆫ ᄃᆡ 아니 보더라</sent>
<sent type="main" lang="chi" page="115b" num="2">時王各辦四實瓮。金銀琉璃頗梨</sent>
<sent type="main" lang="kor" page="115b" num="2">그제 王이 各各 네 보ᄇᆡ옛 도ᄀᆞᆯ ᄆᆡᇰᄀᆞ니 金銀 琉璃 頗梨러니</sent>
<sent type="main" lang="chi" page="115b-116a" num="3">盛諸香乳及諸香湯。持種種飲食幡幢寶蓋各有千種。及種種華香伎樂。</sent>
<sent type="main" lang="kor" page="115b-116a" num="3">香乳와 香湯과 담고 種種 飮^食과 幡幢 寶盖 各各 즈믄 가지와 種種 花香 伎樂 가지고</sent>
<sent type="anno" lang="kor" page="116a" num="1">阿育王傳에 닐오ᄃᆡ 王이 金銀 琉璃로 千 寶甁 ᄆᆡᇰᄀᆞ라 香湯 ᄀᆞᄃᆞ기 다마 菩提樹예 븟고 한 華鬘末香塗香ᄋᆞ로 ᄯᅩ 莊嚴타 ᄒᆞ니라</sent>
<sent type="main" lang="chi" page="116a" num="2">受持八支齋布薩。</sent>
<sent type="main" lang="kor" page="116a" num="2">八支齋ᄅᆞᆯ 受持ᄒᆞ야 布薩ᄒᆞ고</sent>
<sent type="anno" lang="kor" page="116a-116b" num="3">布薩ᄋᆞᆫ 淨住ㅣ라 혼 마리니 身口意ᄅᆞᆯ 조케 ^ ᄒᆞ야 戒다ᄫᅵ 住ᄒᆞᆯ씨라</sent>
<sent type="main" lang="chi" page="116b" num="1">著白淨衣服。執持香鑪在於殿上。向四方作禮心念口言。</sent>
<sent type="main" lang="kor" page="116b" num="1">ᄒᆡ오 조ᄒᆞᆫ 옷 닙고 香鑪 잡고 殿上애 이셔 四方 向ᄒᆞ야 절ᄒᆞ고 ᄆᆞᅀᆞ매 念ᄒᆞ야 닐오ᄃᆡ</sent>
<sent type="main" lang="chi" page="116b" num="2">如來賢聖弟子在諸方者。憐愍我故受我供養。</sent>
<sent type="main" lang="kor" page="116b" num="2">如來 賢聖弟子ㅣ 諸方애 겨시니ᄃᆞᆯ히 나ᄅᆞᆯ 어엿비 너기샤 내 供養 바ᄃᆞ쇼셔</sent>
<sent type="main" lang="chi" page="116b-117a" num="3">時王如是語時。三十萬比丘悉來集。彼大衆中十萬是阿羅漢。二十萬是學人。及凡夫比丘。</sent>
<sent type="main" lang="kor" page="116b-117a" num="3">이 말 니ᄅᆞᇙ 제 三十萬 比丘ㅣ 다 ^ 와 모ᄃᆞ니 뎌 大衆中에 十萬ᄋᆞᆫ 阿羅漢이오 二十萬ᄋᆞᆫ 學人과 凡夫 比丘ㅣ러니</sent>
<sent type="main" lang="chi" page="117a" num="1">上座之座無人坐。時王問諸比丘。上座云何而無人坐。</sent>
<sent type="main" lang="kor" page="117a" num="1">上座ㅅ 座애 안ᄌᆞ리 업거늘 王이 諸比丘ᄭᅴ 무로ᄃᆡ 上座애 엇뎨 안ᄌᆞ리 업스니ᅌᅵᆺ고</sent>
<sent type="main" lang="chi" page="117a-117b" num="2">時彼大衆中有一比丘。名曰耶舍。是大阿羅漢。具足六通。</sent>
<sent type="main" lang="kor" page="117a-117b" num="2">大衆中에 ᄒᆞᆫ 比丘ㅣ 일후^미 耶舍ㅣ러니 이 大阿羅漢이라 六通이 ᄀᆞᆺ더니</sent>
<sent type="main" lang="chi" page="117b" num="1">白王言此座上座之座。餘者豈敢於中而坐。</sent>
<sent type="main" lang="kor" page="117b" num="1">王ᄭᅴ ᄉᆞᆯᄫᅩᄃᆡ 이 座ᄂᆞᆫ 上座ㅅ 座ㅣ라 녀나ᄆᆞ니 어딋던 그ᅌᅦ 안ᄌᆞ리ᅌᅵᆺ고</sent>
<sent type="main" lang="chi" page="117b" num="2">王復問曰。於尊者所更有上座耶。</sent>
<sent type="main" lang="kor" page="117b" num="2">王이 ᄯᅩ 무로ᄃᆡ 尊者애셔 ᄯᅩ 上座ㅣ 잇ᄂᆞ니ᅌᅵᆺ가</sent>
<sent type="main" lang="chi" page="117b-118a" num="3">尊者答曰。更有上坐大王佛之所說名曰賓頭盧。是上座應坐此處。</sent>
<sent type="main" lang="kor" page="117b-118a" num="3">尊者ㅣ 對答호ᄃᆡ ᄯᅩ 上座ㅣ 잇ᄂᆞ니 大^王하 부텨 니ᄅᆞ샨 일훔 賓頭盧ㅣ라 호리 上座ㅣ시니 이ᅌᅦ 안ᄌᆞ시리ᅌᅵ다</sent>
<sent type="main" lang="chi" page="118a" num="1">王大歡喜而作是言。於中有比丘見佛者不。</sent>
<sent type="main" lang="kor" page="118a" num="1">王이 ᄀᆞ자ᇰ 歡喜ᄒᆞ야 닐오ᄃᆡ 이 中에 比丘ㅣ 부텨 보ᅀᆞᄫᆞ니 잇ᄂᆞ니ᅌᅵᆺ가</sent>
<sent type="main" lang="chi" page="118a" num="2">尊者答曰有也。</sent>
<sent type="main" lang="kor" page="118a" num="2">尊者ㅣ 對答호ᄃᆡ 잇ᄂᆞ니ᅌᅵ다</sent>
<sent type="main" lang="chi" page="118a-118b" num="3">大王賓頭盧者猶故存世。</sent>
<sent type="main" lang="kor" page="118a-118b" num="3">大王하 賓頭盧ㅣ ᄉᆞᆫᄌᆡ 世間애 ^ 겨시니ᅌᅵ다</sent>
<sent type="main" lang="chi" page="118b" num="1">王復白曰。可得見彼比丘不。</sent>
<sent type="main" lang="kor" page="118b" num="1">王이 ᄯᅩ 닐오ᄃᆡ 어루 뎌 比丘를 보ᅀᆞᄫᆞ리ᅌᅵᆺ가</sent>
<sent type="main" lang="chi" page="118b" num="2">尊者曰大王不久當見。尋當來至。</sent>
<sent type="main" lang="kor" page="118b" num="2">尊者ㅣ 닐오ᄃᆡ 大王하 아니 오라 보시리니 ᄒᆞ마 오시리ᅌᅵ다</sent>
<sent type="main" lang="chi" page="118b-119a" num="3">王大歡喜。時尊者賓頭盧。將無量阿羅漢次第相隨。譬如雁王乘虛而來。在於上座</sent>
<sent type="main" lang="kor" page="118b-119a" num="3">王이 ᄀᆞ자ᇰ 歡喜ᄒᆞ더니 그제 賓頭盧 尊者ㅣ 無量 阿羅漢 ᄃᆞ리고 次第로 조차 鴈王ᄀᆞ티 ^ 虛空 타 와 上座애 아ᇇ거늘</sent>
<sent type="main" lang="chi" page="119a" num="1">諸比丘僧。各修禮敬次第而坐。</sent>
<sent type="main" lang="kor" page="119a" num="1">比丘僧ᄃᆞᆯ히 各各 禮數ᄒᆞ고 次第로 안ᄌᆞ니라</sent>
<sent type="main" lang="chi" page="119a" num="2">時王見尊者賓頭盧頭鬚皓白。辟支佛體頭面禮足。</sent>
<sent type="main" lang="kor" page="119a" num="2">그제 王이 尊者 賓頭盧ㅣ 머리와 입거우지 ᄒᆡ오 辟支佛體ㄴ ᄃᆞᆯ 보고 머리 조ᅀᅡ 禮數ᄒᆞ고</sent>
<sent type="main" lang="chi" page="119a-119b" num="3">長跪合掌白尊者言。見世尊耶。</sent>
<sent type="main" lang="kor" page="119a-119b" num="3">ᄭᅮ러 合掌ᄒᆞ야 ᄉᆞᆯᄫᅩᄃᆡ 世尊ᄋᆞᆯ 보^ᅀᆞᄫᆞ시니ᅌᅵᆺ가</sent>
<sent type="main" lang="chi" page="119b" num="1">時尊者賓頭盧。以手舉眉毛視王而言。</sent>
<sent type="main" lang="kor" page="119b" num="1">賓頭盧 尊者ㅣ 소ᄂᆞ로 눈섭 들오 王 보며 닐오ᄃᆡ</sent>
<sent type="main" lang="kor" page="119b" num="2">내 如來ᄅᆞᆯ 보ᅀᆞᄫᅩ니 世間애 가ᄌᆞᆯ비ᅀᆞᄫᅩᇙ ᄃᆡ 업스샤</sent>
<sent type="main" lang="kor" page="119b" num="3">모미 黃金色이시고 三十二相好ㅣ샤 ᄂᆞ치 조ᄒᆞᆫ 보로ᇝᄃᆞᆯ ᄀᆞᆮᄒᆞ시고</sent>
<sent type="main" lang="kor" page="119b-120a" num="4">梵音聲이 보ᄃᆞ라ᄫᆞ시며 煩惱^ᄅᆞᆯ 降伏ᄒᆡ오샤 샤ᇰ녜 寂滅에 겨시더ᅌᅵ다</sent>
<sent type="main" lang="kor" page="120a" num="1">王이 ᄯᅩ 무로ᄃᆡ 尊者ㅣ 어듸 가 부텨를 보ᅀᆞᄫᆞ시니ᅌᅵᆺ고</sent>
<sent type="main" lang="chi" page="120a" num="2">昔如來將五百阿羅漢俱。初在王舍城安居。</sent>
<sent type="main" lang="kor" page="120a" num="2">尊者ㅣ 닐오ᄃᆡ 녜 如來 五百 阿羅漢 ᄃᆞ리시고 처ᅀᅥᆷ 王舍城에 겨샤 安居커시ᄂᆞᆯ</sent>
<sent type="main" lang="chi" page="120a-120b" num="3">我爾時亦復在中。又復世尊住舍衛國。</sent>
<sent type="main" lang="kor" page="120a-120b" num="3">내 그ᄢᅴ 그 中에 이시며 ᄯᅩ 世尊^이 舍衛國에 겨시ᇙ 제</sent>
<sent type="main" lang="kor" page="120b" num="1">큰 神力으로 諸佛ㅅ 야ᇰᄌᆞᄅᆞᆯ 지ᅀᅳ샤 諸方이며 阿迦尼吒天에 니르리 ᄀᆞᄃᆞ기 겨시거늘</sent>
<sent type="main" lang="kor" page="120b" num="2">내 그ᄢᅴ 그 中에 이셔 如來ㅅ 種種 變化 神通相ᄋᆞᆯ 보ᅀᆞᄫᆞ며</sent>
<sent type="main" lang="kor" page="120b-121a" num="3">ᄯᅩ 如來 天上애 겨샤 어마님 ^ 爲ᄒᆞ샤 說法거시ᄂᆞᆯ 내 ᄯᅩ 그 中에 이시며</sent>
<sent type="main" lang="kor" page="121a" num="1">說法 ᄆᆞᄎᆞ시고 天衆 ᄃᆞ리샤 ᄂᆞ려 오시ᇙ 제 내 이 두 이ᄅᆞᆯ 보ᅀᆞᄫᅩ니</sent>
<sent type="main" lang="kor" page="121a-121b" num="2">天人이 福樂ᄋᆞᆯ 受ᄒᆞ더니 優波羅 比丘尼 變ᄒᆞ야 轉輪聖王이 ᄃᆞ외야 無量 眷屬 ᄃᆞ리고 虛^空 타 世尊ᄭᅴ 오거늘</sent>
<sent type="main" lang="kor" page="121b" num="1">내 ᄯᅩ 보며 ᄯᅩ 世尊이 舍衛國에 겨시ᇙ 제 五百 阿羅漢과 ᄒᆞᆫᄃᆡ 잇더시니</sent>
<sent type="main" lang="chi" page="121b" num="2">時給孤獨長者女。請佛及比丘僧。時諸比丘各乘空而往彼。</sent>
<sent type="main" lang="kor" page="121b" num="2">給孤獨長者ᄋᆡ ᄯᆞ리 부텨와 比丘僧을 請커늘 그제 比丘ᄃᆞᆯ히 各各 虛空ᄋᆞᆯ 타 가거늘</sent>
<sent type="main" lang="chi" page="121b-122a" num="3">我於爾時以神力合大山往彼受請。</sent>
<sent type="main" lang="kor" page="121b-122a" num="3">내 神力으로 大^山ᄋᆞᆯ 드러 虛空ᄋᆞ로 가니</sent>
<sent type="main" lang="chi" page="122a" num="1">時世尊責我正法那得現神足如是。</sent>
<sent type="main" lang="kor" page="122a" num="1">그제 世尊이 나ᄅᆞᆯ 責ᄒᆞ샤ᄃᆡ 네 엇데 神足ᄋᆞᆯ 이리 나토ᄂᆞᆫ다</sent>
<sent type="main" lang="chi" page="122a" num="2">我今罰汝。常在於世不得取涅槃。護持我正法勿令滅也。</sent>
<sent type="main" lang="kor" page="122a" num="2">내 이제 너를 罰ᄒᆞ노니 샤ᇰ녜 世間애 이셔 涅槃 몯ᄒᆞ리니 내 正法을 護持ᄒᆞ야 滅티 아니케 ᄒᆞ라 ᄒᆞ시니ᅌᅵ다</sent>
<sent type="main" lang="chi" page="122a-122b" num="3">又復如來。將諸比丘僧入城乞食。</sent>
<sent type="main" lang="kor" page="122a-122b" num="3">ᄯᅩ 如來 比丘僧ᄃᆞᆯ ^ ᄃᆞ리시고 城에 드러 乞食ᄒᆞ시ᇙ 제</sent>
<sent type="main" lang="chi" page="122b" num="1">時王共二童子沙土中戲。遙見佛來捧於塵沙。奉上於佛。</sent>
<sent type="main" lang="kor" page="122b" num="1">王과 두 童子ㅣ 몰앳 가온ᄃᆡ 이셔 노ᄅᆞ시다가 부텨 오시거늘 ᄇᆞ라ᅀᆞᆸ고 몰애 바다 부텨ᄭᅴ 받ᄌᆞᄫᅡ시ᄂᆞᆯ</sent>
<sent type="main" lang="chi" page="122b-123a" num="2">時世尊記彼童子。於我滅度百歲之後。此童子於巴連弗邑。當受王位領閻浮提。名曰阿育。</sent>
<sent type="main" lang="kor" page="122b-123a" num="2">世尊이 記ᄒᆞ샤ᄃᆡ 뎌 童子ㅣ 나 滅度ᄒᆞᆫ 百歲後에 이 童子ㅣ 巴連弗邑에 王이 ᄃᆞ외야 閻浮提ᄅᆞᆯ 거느려 일후미 阿育이리니</sent>
<sent type="main" lang="chi" page="123a" num="1">當廣布我舍利。一日之中當造八萬四千塔。今王身是也。</sent>
<sent type="main" lang="kor" page="123a" num="1">내 舍利ᄅᆞᆯ 너비 펴 ᄒᆞᄅᆞᆺ 內예 八萬四千塔ᄋᆞᆯ 셰리라 ᄒᆞ시니 이제 王 모미 긔시니ᅌᅵ다</sent>
<sent type="main" lang="chi" page="123a" num="2">我爾時亦在於中。</sent>
<sent type="main" lang="kor" page="123a" num="2">내 그제 ᄯᅩ 그 中에 잇다ᅌᅵ다</sent>
<sent type="main" lang="chi" page="123a" num="3">時王白尊者曰。尊者今住在何處。</sent>
<sent type="main" lang="kor" page="123a" num="3">王이 尊者ᄭᅴ ᄉᆞᆯᄫᅩᄃᆡ 尊者ㅣ 이제 어듸 겨시니ᅌᅵᆺ고</sent>
<sent type="main" lang="chi" page="123a-123b" num="4">尊者答王曰。在於北山。山名揵陀摩羅。共諸同梵行僧俱。</sent>
<sent type="main" lang="kor" page="123a-123b" num="4">尊^者ㅣ 對答호ᄃᆡ 北山애 잇노니 山ㅅ 일후미 揵陁摩羅ㅣ니 ᄒᆞᆫ가지로 梵行ᄒᆞᄂᆞᆫ 僧ᄃᆞᆯ콰 ᄒᆞᆫᄃᆡ 잇노ᅌᅵ다</sent>
<sent type="main" lang="chi" page="123b" num="1">王復問曰有幾眷屬。</sent>
<sent type="main" lang="kor" page="123b" num="1">王이 ᄯᅩ 무로ᄃᆡ 몃 眷屬 잇ᄂᆞ니ᅌᅵᆺ고</sent>
<sent type="main" lang="chi" page="123b" num="2">尊者答曰六萬阿羅漢。</sent>
<sent type="main" lang="kor" page="123b" num="2">尊者ㅣ 對答호ᄃᆡ 六萬 阿羅漢이니ᅌᅵ다</sent>
<sent type="main" lang="chi" page="123b-124a" num="3">尊者曰王何須多問。</sent>
<sent type="main" lang="kor" page="123b-124a" num="3">尊者ㅣ 닐오ᄃᆡ 王^이 므슴 해 무르시ᄂᆞᆫ고</sent>
<sent type="main" lang="chi" page="124a" num="1">今當施設供養於僧食竟。使王歡喜。</sent>
<sent type="main" lang="kor" page="124a" num="1">이제 쥬ᇰ의게 供養ᄒᆞ쇼셔 밥 다 머그면 王이 歡喜ᄒᆞ시게 호리ᅌᅵ다</sent>
<sent type="anno" lang="kor" page="124a" num="2">阿育王傳에 닐오ᄃᆡ 므슴 해 무르시ᄂᆞᆫ고</sent>
<sent type="anno" lang="kor" page="124a" num="3">ᄢᅵ니 ᄒᆞ마 다ᄃᆞᄅᆞ니 쥬ᇰ의 바ᄇᆞᆯ 주쇼셔</sent>
<sent type="anno" lang="kor" page="124a" num="4">밥 다 먹고 다시 王 爲ᄒᆞ야 다 ᄉᆞᆯᄫᅩ리ᅌᅵ다</sent>
<sent type="main" lang="chi" page="124a" num="5">王言如是尊者。</sent>
<sent type="main" lang="kor" page="124a" num="5">王이 닐오ᄃᆡ 올ᄒᆞ시ᅌᅵ다</sent>
<sent type="main" lang="chi" page="124a-124b" num="6">然我今先當供養佛念所覺菩提之樹。然後香美飲食施設於僧。</sent>
<sent type="main" lang="kor" page="124a-124b" num="6">尊者하 몬져 내ᄋᆡ 念佛 ᄆᆞᅀᆞᄆᆞᆯ 니ᄅᆞ와다 菩提樹^를 저진 後에ᅀᅡ 香美飮食ᄋᆞ로 쥬ᇰ님내ᄭᅴ 받ᄌᆞᄫᅩ리ᅌᅵ다 ᄒᆞ고</sent>
<sent type="main" lang="chi" page="124b" num="1">敕諸群臣唱令國界。王今捨十萬兩金布施衆僧。</sent>
<sent type="main" lang="kor" page="124b" num="1">羣臣 勅ᄒᆞ야 나라해 出令호ᄃᆡ 王이 이제 十萬兩金을 내야 衆僧의게 布施ᄒᆞ고</sent>
<sent type="main" lang="chi" page="124b-125a" num="2">千瓮香湯溉灌菩提樹。集諸五衆。</sent>
<sent type="main" lang="kor" page="124b-125a" num="2">즈믄 독 香湯ᄋᆞ로 菩提樹를 저지시ᄂᆞ다 ᄒᆞ야 五衆을 모도더^니</sent>
<sent type="anno" lang="kor" page="125a" num="1">五衆은 沙彌 沙彌尼 式叉摩那 比丘 比丘尼라</sent>
<sent type="anno" lang="kor" page="125a" num="2">式叉摩那ᄂᆞᆫ 法 ᄇᆡ호ᄂᆞᆫ 女ㅣ라 혼 마리라</sent>
<sent type="main" lang="chi" page="125a" num="3">時王子名曰拘那羅。在王右邊舉二指而不言說。</sent>
<sent type="main" lang="kor" page="125a" num="3">그제 王子ㅣ 일후미 拘那羅ㅣ 호리 王 올ᄒᆞᆫ 녀긔 잇더니 두 소ᇇ가라ᄀᆞᆯ 들오 말 아니ᄒᆞ니</sent>
<sent type="main" lang="chi" page="125a" num="4">意欲二倍供養。大衆見之皆盡發笑。</sent>
<sent type="main" lang="kor" page="125a" num="4">二倍 供養코져 혼 ᄠᅳ디러니 大衆이 보고 다 웃거늘</sent>
<sent type="main" lang="chi" page="125a-125b" num="5">王亦發笑而語言。嗚呼王子乃有增益功德。</sent>
<sent type="main" lang="kor" page="125a-125b" num="5">王도 우ᅀᅥ 닐오ᄃᆡ 王^子ㅣ 功德 더으놋다</sent>
<sent type="main" lang="chi" page="125b" num="1">王復言我復以三十萬兩金供養衆僧。復加千瓮香湯。洗浴菩提樹。</sent>
<sent type="main" lang="kor" page="125b" num="1">王이 ᄯᅩ 닐오ᄃᆡ 내 ᄯᅩ 三十萬兩金ᄋᆞ로 衆僧을 供養ᄒᆞ고 ᄯᅩ 즈믄 독 香湯ᄋᆞ로 菩提樹를 싯교리라</sent>
<sent type="main" lang="chi" page="125b" num="2">時王子復舉四指。意在四倍。</sent>
<sent type="main" lang="kor" page="125b" num="2">그제 王子ㅣ ᄯᅩ 네 가라ᄀᆞᆯ 드니 四倍 코졋 ᄠᅳ디러니</sent>
<sent type="main" lang="chi" page="125b-126a" num="3">時王嗔恚語臣曰。誰教王子作是事與我興競。</sent>
<sent type="main" lang="kor" page="125b-126a" num="3">王이 怒ᄒᆞ야 臣下ᄃᆞ려 닐오ᄃᆡ ^ 뉘 王子 ᄀᆞᄅᆞ쳐 날와 ᄃᆞ토게 ᄒᆞᄂᆞ뇨</sent>
<sent type="main" lang="chi" page="126a" num="1">臣啟王言。誰敢與王興競。</sent>
<sent type="main" lang="kor" page="126a" num="1">臣下ㅣ ᄉᆞᆯᄫᅩᄃᆡ 뉘 王과 겻구리ᅌᅵᆺ고</sent>
<sent type="main" lang="chi" page="126a" num="2">然王子聰慧利根。增益功德故作是事耳。</sent>
<sent type="main" lang="kor" page="126a" num="2">그러나 王子ㅣ 聰慧 利根ᄒᆞ샤 功德을 더으실ᄊᆡ 이 이ᄅᆞᆯ ᄒᆞ시노소ᅌᅵ다</sent>
<sent type="main" lang="chi" page="126a" num="3">時王右顧視王子。白上座曰。</sent>
<sent type="main" lang="kor" page="126a" num="3">그제 王이 王子 도라보고 上座ᄭᅴ ᄉᆞᆯᄫᅩᄃᆡ</sent>
<sent type="main" lang="chi" page="126a-126b" num="4">除我庫藏之物。餘一切物及閻浮提。夫人婇女諸臣眷屬。及我拘那羅子。皆悉布施賢聖衆僧。</sent>
<sent type="main" lang="kor" page="126a-126b" num="4">내 庫藏앳 거스란 말오 녀나ᄆᆞᆫ 一^切 것과 閻浮提 夫人 婇女 諸臣 眷屬과 나와 拘那羅子와 다 賢聖衆僧ᄭᅴ 布施ᄒᆞ노ᅌᅵ다 ᄒᆞ니라</sent>
<sent type="main" lang="chi" page="126b" num="1">時王上座及比丘僧。以千甕香湯。洗浴菩提樹時。</sent>
<sent type="main" lang="kor" page="126b" num="1">그제 王과 上座와 比丘僧괘 즈믄 독 香湯ᄋᆞ로 菩提樹를 싯기니</sent>
<sent type="main" lang="chi" page="126b-127a" num="2">菩提樹倍復嚴好增長茂盛。時王及諸群臣生大歡喜。</sent>
<sent type="main" lang="kor" page="126b-127a" num="2">菩提樹ㅣ 倍^히 싁싁고 퍼 디거늘 王과 羣臣ᄃᆞᆯ쾌 ᄀᆞ장 歡喜ᄒᆞ더라</sent>
<sent type="main" lang="chi" page="127a" num="1">時王洗浴菩提樹已。次復供養衆僧。時彼上座耶舍語王言。</sent>
<sent type="main" lang="kor" page="127a" num="1">그제 王이 菩提樹 싯기고 버거 衆僧ᄭᅴ 供養ᄒᆞ더니 上座 耶舍ㅣ 王ᄭᅴ 닐오ᄃᆡ</sent>
<sent type="main" lang="chi" page="127a-127b" num="2">大王今大有比丘僧集。當發淳信心供養。</sent>
<sent type="main" lang="kor" page="127a-127b" num="2">大王하 이제 ᄀᆞ자ᇰ 比丘僧이 모다 잇ᄂᆞ니 淳信ᄒᆞᆫ ᄆᆞᅀᆞᄆᆞᆯ 發ᄒᆞ야 供養^ᄒᆞ야ᅀᅡ ᄒᆞ리ᅌᅵ다</sent>
<sent type="main" lang="chi" page="127b" num="1">時王從上至下自手供養。彼有二沙彌得食已。各以麨團。餅歡喜丸更互相分。</sent>
<sent type="main" lang="kor" page="127b" num="1">王이 우브터 아래 至히 손ᅀᅩ 供養ᄒᆞ더니 두 沙彌 밥 바다 各各 麨로 歡喜丸을 무ᇰ긔여 서르 더디더니</sent>
<sent type="main" lang="chi" page="127b" num="2">王見卽笑而言。此沙彌作小兒戲。</sent>
<sent type="main" lang="kor" page="127b" num="2">王이 보고 우ᅀᅥ 닐오ᄃᆡ 이 沙彌 아ᄒᆡ노ᄅᆞᆺ ᄒᆞᄂᆞ다</sent>
<sent type="main" lang="chi" page="127b" num="3">供養訖已。王還上座前立。</sent>
<sent type="main" lang="kor" page="127b" num="3">供養 다 ᄒᆞ고 王이 上座ㅅ 알ᄑᆡ 도로 와 셔거늘</sent>
<sent type="main" lang="chi" page="127b-128a" num="4">上座語王言。王莫生不信敬心。</sent>
<sent type="main" lang="kor" page="127b-128a" num="4">上^座ㅣ 닐오ᄃᆡ 王이 信敬티 아니ᄒᆞᆫ ᄆᆞᅀᆞᄆᆞᆯ 내디 마ᄅᆞ쇼셔</sent>
<sent type="main" lang="chi" page="128a" num="1">王答上座。無有不信敬心。</sent>
<sent type="main" lang="kor" page="128a" num="1">王이 對答호ᄃᆡ 信敬티 아니ᄒᆞᆫ ᄆᆞᅀᆞ미 업수ᅌᅵ다</sent>
<sent type="main" lang="chi" page="128a" num="2">見二。沙彌作小兒戲。如世間小兒戲。如世間小兒。以土團更互相擲。如是二沙彌。以麨團。以餅歡喜丸更互相擲。</sent>
<sent type="main" lang="kor" page="128a" num="2">그러나 두 沙彌 아ᄒᆡ노ᄅᆞᆺ ᄒᆞ야 世間 아ᄒᆡ ᄒᆞᆰ 무저그로 서르 더디ᄃᆞᆺ ᄒᆞ더ᅌᅵ다</sent>
<sent type="main" lang="chi" page="128a-128b" num="3">上座白王言。彼二沙彌。是俱解脫阿羅漢。更相奉食。</sent>
<sent type="main" lang="kor" page="128a-128b" num="3">上座ㅣ 닐오ᄃᆡ 뎌 두 沙彌 다 解脫ᄒᆞᆫ ^ 阿羅漢이라 서르 바ᄇᆞᆯ 받ᄌᆞᆸ더니ᅌᅵ다</sent>
<sent type="main" lang="chi" page="128b" num="1">王聞是已增其信心。而作是念此二沙彌能展轉相施。我今亦當於一切僧人施絹劫貝。</sent>
<sent type="main" lang="kor" page="128b" num="1">王이 信心ᄋᆞᆯ 더어 念호ᄃᆡ 이 두 沙彌 能히 서르 施ᄒᆞᄂᆞ니 내 이제 一切 쥬ᇰ님ᄭᅴ 깁과 劫貝ᄅᆞᆯ 施호리라</sent>
<sent type="anno" lang="kor" page="128b" num="2">劫貝ᄂᆞᆫ 木綿이니 正히 닐오ᇙ뎬 迦波羅ㅣ니 樹華ㅅ 일후미니</sent>
<sent type="anno" lang="kor" page="128b-129a" num="3">高昌國은 氎이라 ᄒᆞᄂᆞ니 굴그니ᄂᆞᆫ 남기 ᄃᆞ외ᄂᆞ니 대가리ᄅᆞᆯ ᄢᅢᅘᅧ 柳絮 ᄀᆞᆮᄒᆞᆫ ^ 고ᄌᆞᆯ 내야 글로 뵈 ᄧᆞᄂᆞ니라</sent>
<sent type="anno" lang="kor" page="129a" num="1">柳絮는 버듨 소오미라</sent>
<sent type="main" lang="chi" page="129a" num="2">時二沙彌知王心所念。二沙彌共相謂言。令王倍增敬信。</sent>
<sent type="main" lang="kor" page="129a" num="2">그제 두 沙彌 王ㅅ 念을 알오 서르 닐오ᄃᆡ 王ᄋᆞᆯ 倍히 敬信ᄒᆞ시게 ᄒᆞ져 코</sent>
<sent type="main" lang="chi" page="129a" num="3">一沙彌持鑊授與王。一沙彌授以染草。</sent>
<sent type="main" lang="kor" page="129a" num="3">ᄒᆞᆫ 沙彌ᄂᆞᆫ 鑊 자바 王ᄭᅴ 심기고 ᄒᆞᆫ 沙彌ᄂᆞᆫ 믈 드리ᄂᆞᆫ 플 심겨늘</sent>
<sent type="main" lang="chi" page="129a" num="4">王問彼沙彌。用作何等。</sent>
<sent type="main" lang="kor" page="129a" num="4">王이 무로ᄃᆡ 므슷 일 ᄒᆞ료</sent>
<sent type="main" lang="chi" page="129a-129b" num="5">二沙彌白王言。王因我故。施與衆僧絹及劫貝。</sent>
<sent type="main" lang="kor" page="129a-129b" num="5">두 沙彌 닐오ᄃᆡ 王이 우리ᄅᆞᆯ 因ᄒᆞ^샤 한 쥬ᇰ의게 깁과 劫貝ᄅᆞᆯ 施호려 ᄒᆞ실ᄊᆡ</sent>
<sent type="main" lang="chi" page="129b" num="1">我欲令大王染成其色。施與衆僧。</sent>
<sent type="main" lang="kor" page="129b" num="1">大王이 믈 드리샤 衆僧의게 施ᄒᆞ시게 코져 ᄒᆞ노ᅌᅵ다</sent>
<sent type="main" lang="chi" page="129b" num="2">時王作是念。我雖心念口未發言。</sent>
<sent type="main" lang="kor" page="129b" num="2">王이 念호ᄃᆡ 내 비록 ᄆᆞᅀᆞ매 念코도 이베 니ᄅᆞ디 아니ᄒᆞ얫거늘</sent>
<sent type="main" lang="chi" page="129b" num="3">此二達士。得他心智而知我心。</sent>
<sent type="main" lang="kor" page="129b" num="3">이 두 達士ㅣ 他心智ᄅᆞᆯ 得ᄒᆞ야 내 ᄆᆞᅀᆞᄆᆞᆯ 아놋다 ᄒᆞ고</sent>
<sent type="main" lang="chi" page="129b-130a" num="4">王卽稽首敬禮衆。語沙彌言。</sent>
<sent type="main" lang="kor" page="129b-130a" num="4">王이 즉재 ^ 머리 조ᅀᅡ 衆僧의게 恭敬ᄒᆞ야 禮數ᄒᆞ고 沙彌ᄃᆞ려 닐오ᄃᆡ</sent>
<sent type="main" lang="chi" page="130a" num="1">我因汝等施僧衣。施僧衣已。復以三衣并四億萬兩珍寶。嚫五部衆嚫願已。</sent>
<sent type="main" lang="kor" page="130a" num="1">내 너희ᄅᆞᆯ 因ᄒᆞ야 僧衣ᄅᆞᆯ 施ᄒᆞ고 僧衣 施ᄒᆞᆫ 後에 ᄯᅩ 三衣와 四億萬兩 珎寶로 五部衆의게 施ᄒᆞ고</sent>
<sent type="main" lang="chi" page="130a-130b" num="2">復以四十億萬兩珍寶。贖取閻浮提宮人綵女。及大子群臣。</sent>
<sent type="main" lang="kor" page="130a-130b" num="2">ᄯᅩ 四十億萬兩 珎寶로 ^ 閻浮提 宮人 婇女 太子 羣臣ᄋᆞᆯ 사 내노라 ᄒᆞ니</sent>
<sent type="anno" lang="kor" page="130b" num="1">阿育王經에 닐오ᄃᆡ 몸 조쳐 사 내다 ᄒᆞ니라</sent>
<sent type="main" lang="chi" page="130b" num="2">阿育王所作功德無量如是。</sent>
<sent type="main" lang="kor" page="130b" num="2">阿育王의 지ᅀᅩᆫ 功德 그지업수미 이 ᄀᆞᆮᄒᆞ니라</sent>
<mark type="section_begin">○</mark>
<sent type="main" lang="chi" page="130b" num="3">阿育王弟名善容(亦名違馱首祗)入山遊獵。</sent>
<sent type="main" lang="kor" page="130b" num="3">阿育王이 아ᅀᆞ 일훔 善容이 山ᄋᆡ 드러 山行ᄒᆞ다가</sent>
<sent type="main" lang="chi" page="130b-131a" num="4">見諸梵志裸形曝露。以求神仙。</sent>
<sent type="main" lang="kor" page="130b-131a" num="4">梵志ᄃᆞᆯ히 옷 밧고 神仙 ^ 求ᄒᆞ노라 ᄒᆞ야</sent>
<sent type="main" lang="chi" page="131a" num="1">或食樹葉或吸風服氣。或臥灰垢或臥荊棘。種種苦行以求梵福。勞形苦體而無所得。</sent>
<sent type="main" lang="kor" page="131a" num="1">나못닙도 머그며 ᄇᆞᄅᆞᆷ과 氣韻을 마시며 ᄌᆡ예도 누ᄫᅳ며 가ᄉᆡ남ᄀᆡ도 누ᄫᅥ 種種 苦行호ᄃᆡ 得호미 업거늘</sent>
<sent type="main" lang="chi" page="131a" num="2">王弟見而問曰。在此行道。有何患累而無成辦。</sent>
<sent type="main" lang="kor" page="131a" num="2">善容이 보고 무로ᄃᆡ 예셔 道理 行호ᄃᆡ 엇던 시르미 잇관ᄃᆡ 일운 일 업슨다</sent>
<sent type="main" lang="chi" page="131a-131b" num="3">梵志報曰。坐有群鹿數共合會。我見心動不能自制。</sent>
<sent type="main" lang="kor" page="131a-131b" num="3">梵志 닐오ᄃᆡ 한 사ᄉᆞ미 ᄌᆞ조 흘레ᄒᆞ^거늘 보고 ᄆᆞᅀᆞᄆᆞᆯ 뮈워 몯 치자배라</sent>
<sent type="main" lang="chi" page="131b" num="1">王子聞已尋生惡念。此等梵志服風。氣力羸惙猶有婬欲。過患不除。</sent>
<sent type="main" lang="kor" page="131b" num="1">善容이 念호ᄃᆡ 梵志ᄃᆞᆯ히 氣韻이 바려호ᄃᆡ ᄉᆞᆫᄌᆡ 婬欲이 잇ᄂᆞ니</sent>
<sent type="main" lang="chi" page="131b" num="2">釋子沙門飲食甘美。在好床坐。衣服隨時。香花自熏。豈得無欲。</sent>
<sent type="main" lang="kor" page="131b" num="2">釋子沙門이 飮食이 됴코 됴ᄒᆞᆫ 床坐애 이셔 오ᄉᆞᆯ 時節로 닙고 香花 ᄧᅬ오 엇뎨 欲이 업스리오</sent>
<sent type="main" lang="chi" page="131b-132a" num="3">阿育聞弟有此議論。卽懷憂慼。吾唯有一弟。忽生邪見恐永迷沒。我當方宜除其惡念。</sent>
<sent type="main" lang="kor" page="131b-132a" num="3">阿育이 듣고 시^름ᄒᆞ야 내 ᄒᆞᆫ 앗이로ᄃᆡ 邪見을 내도소니 내 方便으로 惡念을 더루리라 ᄒᆞ고</sent>
<sent type="main" lang="chi" page="132a" num="1">敕諸妓女各自嚴莊。至善容所共相娛樂。</sent>
<sent type="main" lang="kor" page="132a" num="1">妓女ᄃᆞᆯᄒᆞᆯ 莊嚴ᄒᆞ야 善容ᄋᆡ게 가 즐기라 ᄒᆞ고</sent>
<sent type="main" lang="chi" page="132a" num="2">預敕大臣吾有所圖。若我敕卿殺善容者。卿等便諫。須待七日隨王殺之。</sent>
<sent type="main" lang="kor" page="132a" num="2">미리 大臣ᄋᆞᆯ 勅호ᄃᆡ 나옷 善容일 주기라 커든 그듸 내 닐웨를 기드려 주겨지라 ᄒᆞ라 ᄒᆞ고</sent>
<sent type="main" lang="chi" page="132a-132b" num="3">時諸妓女卽往娛樂。未經時頃王躬自往語弟。王子何爲將吾妓女。奮其威怒以輪擲空。召諸大臣卽告之曰。汝等將去詣市殺之。</sent>
<sent type="main" lang="kor" page="132a-132b" num="3">王이 善^容ᄋᆡ게 가 닐오ᄃᆡ 엇뎨 내 妓女ᄃᆞ려 즐겨 ᄒᆞᄂᆞᆫ다 ᄒᆞ고 怒ᄒᆞ야 大臣 블러 닐어 주기라 ᄒᆞ야ᄂᆞᆯ</sent>
<sent type="main" lang="chi" page="132b" num="1">諸臣諫曰。今王唯有此一弟。又少息胤無繼嗣者。願聽七日奉依王命。</sent>
<sent type="main" lang="kor" page="132b" num="1">臣下ᄃᆞᆯ히 諫호ᄃᆡ [諫ᄋᆞᆫ 고ᄃᆞᆫ 마리라] 王이 다ᄆᆞᆫ ᄒᆞᆫ 앗이시니 닐웨ᄅᆞᆯ 기드려지ᅌᅵ다</sent>
<sent type="main" lang="chi" page="132b-133a" num="2">時王默然聽臣所諫。王復寬恩敕語諸臣。命聽王子著吾服飾。天冠威容如吾不異。內吾宮裏。作倡妓樂共娛樂之。</sent>
<sent type="main" lang="kor" page="132b-133a" num="2">王이 ᄌᆞᆷᄌᆞᆷᄒᆞ야 듣고 ᄯᅩ 누겨 善容일 내 ᄆᆡᇰᄀᆞ리 ᄒᆞ야 내 宮 안해 드러 ^ 푸ᇰ류ᄒᆞ고 즐기게 ᄒᆞ라</sent>
<sent type="main" lang="chi" page="133a" num="1">至七日到王遣使問云何。王子七日之中意志自由快樂不乎。</sent>
<sent type="main" lang="kor" page="133a" num="1">닐웨 다ᄃᆞᆮ거늘 王이 使者 브려 무로ᄃᆡ 네 닐웻 ᄉᆞᅀᅵ예 快樂더녀</sent>
<sent type="main" lang="chi" page="133a" num="2">弟報王曰。大王當知不見不聞有何快樂。</sent>
<sent type="main" lang="kor" page="133a" num="2">善容이 對答호ᄃᆡ 大王하 엇던 快樂이 이시리ᅌᅵᆺ고</sent>
<sent type="main" lang="chi" page="133a-133b" num="3">王問弟曰。著吾服飾入吾宮殿。衆妓自娛食以甘美。何以面欺。不見不聞不快樂耶。</sent>
<sent type="main" lang="kor" page="133a-133b" num="3">王이 무로ᄃᆡ 내 옷 닙고 내 宮殿에 드러 한 女妓로 즐기고 됴ᄒᆞᆫ 차반 먹거니 엇뎨 快^樂디 아니타 ᄒᆞ□□</sent>
<sent type="main" lang="chi" page="133b" num="1">弟白王言。應死之人。雖未命絕與死何異。當有何情著於五欲耶。</sent>
<sent type="main" lang="kor" page="133b" num="1">善容이 ᄉᆞᆯᄫᅩᄃᆡ 주그ᇙ 사ᄅᆞ미 비록 命이 긋디 아니ᄒᆞ야도 주그니와 다ᄅᆞ디 아니커니 엇던 ᄠᅳ드로 五欲애 著ᄒᆞ리ᅌᅵᆺ고</sent>
<sent type="main" lang="chi" page="133b" num="2">王告弟曰。咄愚所啟。</sent>
<sent type="main" lang="kor" page="133b" num="2">王이 닐오ᄃᆡ 어린 마리로다</sent>
<sent type="main" lang="chi" page="133b" num="3">汝今一身憂慮百端。一身斷滅在欲不樂。</sent>
<sent type="main" lang="kor" page="133b" num="3">네 ᄒᆞᆫ 모ᄆᆞᆯ 分別ᄒᆞ야도 欲애 이셔 즐겁디 아니ᄒᆞ거니</sent>
<sent type="main" lang="chi" page="133b-134a" num="4">豈況沙門釋子。憂念三世一身死壞。</sent>
<sent type="main" lang="kor" page="133b-134a" num="4">ᄒᆞᄆᆞᆯ며 沙門 ^ 釋子ㅣ 三世ᄅᆞᆯ 分別ᄒᆞ야 ᄒᆞᆫ 모미 주그면 ᄯᅩ ᄒᆞᆫ 모ᄆᆞᆯ 守ᄒᆞ야</sent>
<sent type="main" lang="chi" page="134a" num="1">復受一身億百千世。身身受苦無量患惱。</sent>
<sent type="main" lang="kor" page="134a" num="1">億百千世예 몸마다 受苦ᄒᆞ야 그지업슨 시르미라</sent>
<sent type="main" lang="chi" page="134a" num="2">雖出爲人與他走使。或生貧家衣食窮乏。</sent>
<sent type="main" lang="kor" page="134a" num="2">비록 사ᄅᆞ미 ᄃᆞ외야도 ᄂᆞᄆᆡ 브료미 ᄃᆞ외며 시혹 艱難ᄒᆞ야 옷 바비 업ᄂᆞ니</sent>
<sent type="main" lang="chi" page="134a-134b" num="3">念此辛酸故出家爲道。求於無爲度世之要。</sent>
<sent type="main" lang="kor" page="134a-134b" num="3">이ᄅᆞᆯ 念ᄒᆞᆯᄊᆡ 出家□□ 道理ᄒᆞ야 無^爲ᄒᆞᆫ 世間 버서날 이ᄅᆞᆯ 求ᄒᆞᄂᆞ니</sent>
<sent type="main" lang="chi" page="134b" num="1">設不精勤。當復更歷劫數之苦。</sent>
<sent type="main" lang="kor" page="134b" num="1">ᄒᆞ다가 精勤티 아니ᄒᆞ면 ᄯᅩ 다시 劫數ㅅ 受苦ᄅᆞᆯ 디내ᄂᆞ니라</sent>
<sent type="main" lang="chi" page="134b" num="2">是時王子心開意解。前白王言。今聞王教乃得醒悟。</sent>
<sent type="main" lang="kor" page="134b" num="2">그제 善容이 ᄆᆞᅀᆞ미 여러 王ᄭᅴ 나ᅀᅡ 가 ᄉᆞᆯᄫᅩᄃᆡ 王 마ᄅᆞᆯ 듣ᄌᆞᄫᅩ니 ᄭᆡ와ᅌᅵ다</sent>
<sent type="main" lang="chi" page="134b-135a" num="3">生老病死實可厭患。愁憂苦惱流轉不息。唯願大王。見聽爲道謹慎修行。</sent>
<sent type="main" lang="kor" page="134b-135a" num="3">生老病死ㅣ 實로 아쳗버 시름 受苦로 흘^러 올모미 긋디 아니ᄒᆞᄂᆞ니 願ᄒᆞᆫᄃᆞᆫ 大王이 道理ᄒᆞ게 ᄒᆞ쇼셔</sent>
<sent type="main" lang="chi" page="135a" num="1">王告弟曰。宜知是時。</sent>
<sent type="main" lang="kor" page="135a" num="1">王이 닐오ᄃᆡ 이 時節을 아라 ᄒᆞ라</sent>
<sent type="main" lang="chi" page="135a-135b" num="2">弟卽辭王出爲沙門。奉持禁戒晝夜精勤。遂得阿羅漢果。六通淸徹無所罣礙。</sent>
<sent type="main" lang="kor" page="135a-135b" num="2">善容이 즉재 하딕ᄒᆞ고 나가 沙門이 ᄃᆞ외야 禁戒ᄅᆞᆯ 바다 밤나재 精勤ᄒᆞ야 阿羅漢果ᄅᆞᆯ 得ᄒᆞ야 六通이 ᄆᆞᆯ가 ᄉᆞᄆᆞ차 ^ 마ᄀᆞᆫ ᄃᆡ 업더라</sent>
<sent type="poem_num" lang="kor" page="135b" num="1">其五百八十</sent>
<sent type="poem" lang="kor" page="135b" num="2">梵志 모디러 네 ᄂᆞ치 ᄃᆞ외어늘 端正이 드러 ᄉᆞᇝ기니</sent>
<sent type="poem" lang="kor" page="135b" num="3">겨지비 모디러 두 눈을 ᄲᅡᅘᅧ아ᄂᆞᆯ 鬼神이 도로 ᄇᆞᆯ기니</sent>
<sent type="poem_num" lang="kor" page="135b" num="4">其五百八十一</sent>
<sent type="poem" lang="kor" page="136a" num="1">薄拘羅ㅣ 말 업더니 淸白ᄋᆞᆯ 나토아 ᄒᆞᆫ 낱 돈ᄋᆞᆯ 아니 바ᄃᆞ니</sent>
<sent type="poem" lang="kor" page="136a" num="2">阿育王 發願이 커 閻浮提ᄅᆞᆯ 내야 億百千金을 ᄌᆞ라게 ᄒᆞ니</sent>
<mark type="section_begin">○</mark>
<sent type="main" lang="chi" page="136a-136b" num="3">雜阿含經云。阿育王得大敬信。問諸比丘言。誰於佛法中。能行大布施。</sent>
<sent type="main" lang="kor" page="136a-136b" num="3">阿育王이 ᄀᆞ자ᇰ 敬信ᄒᆞ야 諸比丘ᄭᅴ 무로ᄃᆡ 뉘 佛法 ^ 中에 能히 큰 布施ᄅᆞᆯ ᄒᆞ니ᅌᅵᆺ고</sent>
<sent type="main" lang="chi" page="136b" num="1">諸比丘言。給孤獨長者最行大施。</sent>
<sent type="main" lang="kor" page="136b" num="1">比丘ᄃᆞᆯ히 닐오ᄃᆡ 給孤獨長者ㅣ ᄆᆞᆺ 큰 布施ᄅᆞᆯ ᄒᆞ니ᅌᅵ다</sent>
<sent type="main" lang="chi" page="136b" num="2">王復問曰。彼施幾許。</sent>
<sent type="main" lang="kor" page="136b" num="2">王이 ᄯᅩ 무로ᄃᆡ 뎌 布施 언매ᅌᅵᆺ고</sent>
<sent type="main" lang="chi" page="136b" num="3">比丘答曰。以億千金。</sent>
<sent type="main" lang="kor" page="136b" num="3">比丘ㅣ 對答호ᄃᆡ 億千金이니ᅌᅵ다</sent>
<sent type="main" lang="chi" page="136b-137a" num="4">王聞已如是思惟。彼長者尚能捨億千金。我今爲王。何緣復以億千金施。</sent>
<sent type="main" lang="kor" page="136b-137a" num="4">王이 너교ᄃᆡ 뎨 長者ㅣ로ᄃᆡ 오히려 億千^金을 ᄇᆞ리니 내 이제 王 ᄃᆞ외야 엇뎨 億千金ᄲᅮᆫ 施ᄒᆞ료</sent>
<sent type="main" lang="chi" page="137a" num="1">當以億百千金施。</sent>
<sent type="main" lang="kor" page="137a" num="1">반ᄃᆞ기 億百千金으로 施호리라</sent>
<sent type="main" lang="chi" page="137a" num="2">時王起八萬四千佛塔。於彼一一塔中復施百千金。</sent>
<sent type="main" lang="kor" page="137a" num="2">그제 王이 八萬四千 佛塔을 셰오 塔마다 ᄯᅩ 百千金을 施ᄒᆞ고</sent>
<sent type="main" lang="chi" page="137a-137b" num="3">復作五歲大會。會有三百千比丘。用三百億金供養於彼。</sent>
<sent type="main" lang="kor" page="137a-137b" num="3">ᄯᅩ 五歲大會ᄅᆞᆯ ᄒᆞ니 會예 三百千 比丘^ㅣ어늘 三百億金으로 供養ᄒᆞ니</sent>
<sent type="main" lang="chi" page="137b" num="1">彼衆中第一分是阿羅漢。第二分是學人。第三分是貞實凡夫。</sent>
<sent type="main" lang="kor" page="137b" num="1">뎌 衆中에 第一分은 阿羅漢이오 第二分은 學人이오 第三分은 貞實ᄒᆞᆫ 凡夫ㅣ러니</sent>
<sent type="main" lang="chi" page="137b-138a" num="2">除私庫藏。</sent>
<sent type="main" lang="kor" page="137b-138a" num="2">아ᄅᆞᇝ 庫藏ᄋᆞ란 덜오 이 閻浮提 夫人 婇女 太子 大^臣을 聖僧ᄭᅴ 施ᄒᆞ고 四十億金으로 도로 사 내니</sent>
<sent type="main" lang="chi" page="138a" num="1">如是計校。用九十六億千金。</sent>
<sent type="main" lang="kor" page="138a" num="1">이ᄀᆞ티 혜면 九十六億千金이러니</sent>
<sent type="main" lang="chi" page="138a" num="2">乃至王得重病自知命盡。王言</sent>
<sent type="main" lang="kor" page="138a" num="2">王이 重ᄒᆞᆫ 病ᄒᆞ야 제 命終ᄒᆞᇙ ᄃᆞᆯ 아라 닐오ᄃᆡ</sent>
<sent type="main" lang="chi" page="138a-138b" num="3">我常所願。欲以滿億百千金作功德。今願不得滿足。便就後世。</sent>
<sent type="main" lang="kor" page="138a-138b" num="3">내 샤ᇰ녯 願ᄋᆞᆫ 億百千金을 ᄎᆡ와 功德을 지ᅀᅩ려 타니 이제 願이 滿足디 몯ᄒᆞ야 죽□□□□□□</sent>
<sent type="main" lang="chi" page="138b" num="1">時計校前後所施金寶。唯減四億未滿。</sent>
<sent type="main" lang="kor" page="138b" num="1">前後에 施혼 金寶ᄅᆞᆯ 혜니 四億이 몯 다 챗더니</sent>
<sent type="main" lang="chi" page="138b" num="2">時王從臥起而坐。顧望四方合掌作禮。念諸佛德心念口言。</sent>
<sent type="main" lang="kor" page="138b" num="2">王이 니러 안자 四方ᄋᆞᆯ ᄇᆞ라고 合掌ᄒᆞ야 禮數ᄒᆞ고 諸佛을 念ᄒᆞᅀᆞᄫᆞ며 닐오ᄃᆡ</sent>
<sent type="main" lang="chi" page="138b-139a" num="3">我今復以此閻浮提施與三寶。時王盡書紙上而封緘之。以齒印印之。作如是事畢。卽便無常。</sent>
<sent type="main" lang="kor" page="138b-139a" num="3">내 이제 ᄯᅩ 閻浮提로 三寶애 施ᄒᆞ노ᅌᅵ다 ᄒᆞ고 죠ᄒᆡ예 써 ^ 封ᄒᆞ야 印 티고 命終ᄒᆞ니라</sent>
<mark type="section_begin">○</mark>
<sent type="main" lang="chi" page="139a" num="1">爾時諸臣欲立太子以紹王位。中有一大臣。名曰阿㝹羅陀。語諸臣曰。</sent>
<sent type="main" lang="kor" page="139a" num="1">臣下ᄃᆞᆯ히 太子ᄅᆞᆯ 王 셰유려 커늘 阿㝹羅陁 大臣이 닐오ᄃᆡ</sent>
<sent type="main" lang="chi" page="139a" num="2">不得卽立太子。所以者何。大王阿育在時。</sent>
<sent type="main" lang="kor" page="139a" num="2">太子ᄅᆞᆯ 몯 셰ᅀᆞᄫᆞ리니 엇뎨어뇨 ᄒᆞ란ᄃᆡ 大王 겨시ᇙ 저긔</sent>
<sent type="main" lang="chi" page="139a-139b" num="3">本誓願滿十萬億金。作諸功德。猶減四億。不滿十萬億。以是故今捨閻浮提。</sent>
<sent type="main" lang="kor" page="139a-139b" num="3">本來ㅅ 誓願이 十萬億金을 ᄎᆡ와 功德을 지ᅀᅩ려 ^ ᄒᆞ시다가 □…□ 몯ᄒᆞ실ᄊᆡ</sent>
<sent type="main" lang="chi" page="139b" num="1">施與三寶欲令滿足。今是大地屬於三寶。云何而立太子爲王。</sent>
<sent type="main" lang="kor" page="139b" num="1">閻浮提ᄅᆞᆯ 三寶애 施ᄒᆞ샤 ᄎᆡ오려 ᄒᆞ시니 이제 大地 三寶애 屬거니 엇뎨 太子ᄅᆞᆯ 셰ᅀᆞᄫᆞ료</sent>
<sent type="main" lang="chi" page="139b-140a" num="2">諸臣聞已。議出四億金送與寺中。卽便立法益之子爲王。名三波提。</sent>
<sent type="main" lang="kor" page="139b-140a" num="2">臣下ᄃᆞᆯ히 議論ᄒᆞ야 四億金을 내야 뎌레 보내오 法益太子ㅅ 아ᄃᆞᆯ 三波提太^子ㅣ 王 ᄃᆞ외니라</sent>
<sent type="anno" lang="chi" page="140a" num="1">王有太子。名達摩跋檀那。齊言法益。是起八萬四千塔日所生也。眼可愛如。似鳩那羅鳥眼。卽以爲名焉。</sent>
<sent type="anno" lang="kor" page="140a" num="1">法益太子ᄂᆞᆫ 八萬四千塔 셸 나래 나니 눈 고ᄫᅩ미 鳩那羅 새 누니 ᄀᆞᆮᄒᆞᆯᄊᆡ 일훔 지ᄒᆞ니</sent>
<sent type="anno2" lang="kor" page="140a" num="2">法益太子ㅣ 나거늘 王이 깃거 닐오ᄃᆡ 先王 種이 큰 名稱이 잇거늘</sent>
<sent type="anno2" lang="kor" page="140a" num="3">내 이제 ᄯᅩ 能히 法에 增長ᄒᆞ야 이 아ᄃᆞᄅᆞᆯ 나콰라 코 □□□□이라 일훔 지ᄒᆞ니라</sent>
<sent type="anno2" lang="kor" page="140a" num="4">졋□□□□□□ 오나ᄂᆞᆯ 王이 보□…□下ᄃᆞ려 무로ᄃᆡ □…□다</sent>
<sent type="anno2" lang="kor" page="140a-140b" num="5">對答^호□…□鳩那羅□…□ᅌᅵ다</sent>
<sent type="anno2" lang="kor" page="140b" num="1">王이 즉□…□ 자바 오라 ᄒᆞ야ᄂᆞᆯ 刹□…□ᅀᅵ예 자바 오니 마치 ᄀᆞᆮ거늘 鳩那羅ㅣ라 일훔 지ᄒᆞ니라</sent>
<sent type="anno" lang="chi" page="140b" num="2">風姿明雅有文武稱。善彈一弦琴。王有一別房夫人。見而愛之欲與私通。</sent>
<sent type="anno" lang="kor" page="140b" num="2">擧動이 쳔쳔ᄒᆞ고 글도 잘 ᄒᆞ며 활도 잘 쏘며 一弦琴을 잘 노더니 王ㅅ 夫人 ᄒᆞ나히 보고 ᄉᆞ라ᇰᄒᆞ야 더러ᄫᅳᆫ ᄠᅳ들 ᄒᆞ거늘</sent>
<sent type="anno" lang="chi" page="140b" num="3">太子固辭不從。夫人懷恨既深。又恐事泄密欲棄之。因白王曰。</sent>
<sent type="anno" lang="kor" page="140b" num="3">太子ㅣ 구틔여 從티 아니ᄒᆞᆫ대 夫人이 怒ᄒᆞ고 제 이리 나ᇙ가 저허 王ᄭᅴ ᄉᆞᆯᄫᅩᄃᆡ</sent>
<sent type="anno" lang="chi" page="140b-141a" num="4">當今華裔一化四海同風。太子年德俱美文武備通。宜可鎮撫邊要以取百姓之心。</sent>
<sent type="anno" lang="kor" page="140b-141a" num="4">太子ㅣ 德과 ᄌᆡ조왜 ᄀᆞᄌᆞ시니 ᄀᆞᅀᅢ 보내샤 百姓의 ᄆᆞᅀᆞᆯᄆᆞᆯ 뫼^호시게 ᄒᆞ쇼셔</sent>
<sent type="anno" lang="chi" page="141a" num="1">王從其志。卽分部兵衆以送。太子在鎮甚有治能。</sent>
<sent type="anno" lang="kor" page="141a" num="1">王이 太子ᄅᆞᆯ 보내니 太子ㅣ 甚히 잘 다ᄉᆞ리더니</sent>
<sent type="anno" lang="chi" page="141a" num="2">歲餘王忽遍身患臭。天下師藥皆不能治。</sent>
<sent type="anno" lang="kor" page="141a" num="2">王이 病을 ᄒᆞ니 온 모미 더러ᄫᅳᆫ 내 나거늘 天下ㅅ 醫員이 고티디 몯더니</sent>
<sent type="anno" lang="chi" page="141a" num="3">夫人密使人訊訪國內。與王病同者。破腹看之。得一黑虫長數寸。又以大蒜熏之。虫死而臭歇。</sent>
<sent type="anno" lang="kor" page="141a" num="3">夫人이 ᄀᆞᄆᆞ니 王ㅅ 病 ᄀᆞᆮᄒᆞᆫ 사ᄅᆞᄆᆞᆯ 어더 ᄇᆡᄅᆞᆯ ᄩᅡ보니 거믄 벌에 잇거늘 마ᄂᆞᄅᆞᆯ ᄧᅬ니 벌에 죽고 내 허ᇙ커늘</sent>
<sent type="anno" lang="chi" page="141a" num="4">於是白王曰。妾能治王必使得差。願聽我七日爲王。</sent>
<sent type="anno" lang="kor" page="141a" num="4">王ᄭᅴ ᄉᆞᆯᄫᅩᄃᆡ 내 어로 고툐리니 나ᄅᆞᆯ 닐웨를□ 王 ᄃᆞ외에 ᄒᆞ쇼셔</sent>
<sent type="anno" lang="chi" page="141a" num="5">王喜而許之曰 但令我差 七日何有哉。夫人卽以大蒜與王。令服之便愈。</sent>
<sent type="anno" lang="kor" page="141a" num="5">王이 깃□…□ 내 病이 됴ᄒᆞᇙ션뎌ᇰ 닐웨□…□ 夫人이 마ᄂᆞᄅᆞᆯ 王□…□커늘</sent>
<sent type="anno" lang="chi" page="141a" num="6">於是宮中綵女上酒稱慶。令王醉臥無所覺知。</sent>
<sent type="anno" lang="kor" page="141a" num="6">宮中□…□賀터니</sent>
<sent type="anno" lang="chi" page="141a-141b" num="7">夫人卽嫌恨太子。卽矯敕挑其兩眼。</sent>
<sent type="anno" lang="kor" page="141a-141b" num="7">□…□夫人^□…□法益의 두 눈□…□</sent>
<sent type="anno" lang="chi" page="141b" num="1">令餘人代之。國法以王齒爲印。</sent>
<sent type="anno" lang="kor" page="141b" num="1">□…□</sent>
<sent type="anno" lang="chi" page="141b" num="2">乃以臘摸王齒而印之。太子奉敕歡喜無怨。</sent>
<sent type="anno" lang="kor" page="141b" num="2">□…□勅 바다 깃거□…□</sent>
<sent type="anno" lang="chi" page="141b" num="3">先挑一眼置掌中。看之良久乃悟苦空無我。得須陀洹道。</sent>
<sent type="anno" lang="kor" page="141b" num="3">□져 ᄒᆞᆫ 눈 ᄲᅡᅘᅧ 소ᇇ바다ᇰ□…□苦空 無我ᄅᆞᆯ 아라 須陀洹ᄋᆞᆯ 得ᄒᆞ고</sent>
<sent type="anno" lang="chi" page="141b" num="4">然後以一眼與之。於是與其妃相攜步行出城。</sent>
<sent type="anno" lang="kor" page="141b" num="4">後에 ᄒᆞᆫ 눈 □□□ ᄲᅡᅘᅧ 주고 妃子와 서르 자바 거러 城에 나니</sent>
<sent type="anno" lang="chi" page="141b" num="5">行人爲之流涕。悉仰頭呼天。太子有何罪乃致此耶。辭拜嗚咽並不能復起。亦有感激致死者。</sent>
<sent type="anno" lang="kor" page="141b" num="5">길 녀ᇙ 사ᄅᆞ미 누ᇇ믈 흘리며 다 울워러 하ᄂᆞᆯ 블로ᄃᆡ 太子ㅣ 엇던 罪로 이러커시뇨 절ᄒᆞ며 목몌여 다 몯 니러 주그리도 잇더라</sent>
<sent type="anno" lang="chi" page="141b" num="6">乞食流迸遇還本國。猶持一弦琴在所而彈之。</sent>
<sent type="anno" lang="kor" page="141b" num="6">乞食ᄒᆞ야 두루 ᄃᆞᆮ녀 마초아 本國에 도라와 ᄉᆞᆫᄌᆡ 一弦琴 가져 간 ᄃᆡ마다 놀어늘</sent>
<sent type="anno" lang="chi" page="141b-142a" num="7">時有大臣。識是太子亦知夫人所爲。不敢以問。乃因餘人啟王。</sent>
<sent type="anno" lang="kor" page="141b-142a" num="7">그제 大臣이 太子ᅟᅵᆫ ᄃᆞᆯ 알며 ᄯᅩ 夫人^혼 이린 ᄃᆞᆯ 아□…□</sent>
<sent type="anno" lang="chi" page="142a" num="1">外有一盲人能彈琴。備六十四伎變弄殊絕。不可不聞。</sent>
<sent type="anno" lang="kor" page="142a" num="1">다ᄅᆞᆫ 사ᄅᆞᄆᆞᆯ 브터 王□…□ ᄒᆞᆫ 盲人이 琴을 □…□매 드르쇼셔</sent>
<sent type="anno" lang="chi" page="142a" num="2">王卽召之乃見其子。子婦悶絕墜地。</sent>
<sent type="anno" lang="kor" page="142a" num="2">王이 블러 □…□ 子와 妃子왜 것ᄆᆞᄅᆞ주거 ᄯᅡ해 디여 오라거ᅀᅡ ᄭᆡ어늘</sent>
<sent type="anno" lang="chi" page="142a" num="3">良久乃蘇卽問其故。方悟是夫人所爲。王先受五戒不復殺生。</sent>
<sent type="anno" lang="kor" page="142a" num="3">즉재 무러 夫人 □ 이ᄅᆞᆯ 아란마ᄅᆞᆫ 王이 아ᄅᆡ 五戒ᄅᆞᆯ 受ᄒᆞ야 殺生ᄋᆞᆯ 아니ᄒᆞᆯ□…□</sent>
<sent type="anno" lang="chi" page="142a" num="4">唯肉刑之棄於深林。</sent>
<sent type="anno" lang="kor" page="142a" num="4">肉刑ᄒᆞ야 [肉刑은 ᄉᆞᆯ 刑罰이라] 기픈 수프레 더디니라</sent>
<sent type="anno" lang="chi" page="142a-142b" num="5">王後發誓使得眼根。神感之應更生淨眼。王見瑞應不可稱記。</sent>
<sent type="anno" lang="kor" page="142a-142b" num="5">王□…□眼根□…□應ᄒᆞ야 조□…□</sent>
<sent type="anno" lang="chi" page="142b" num="1">脫己寶冠授與法益。紹轉輪王治化六年。</sent>
<sent type="anno" lang="kor" page="142b" num="1">王이 寶冠 바□…□ 太子 주어 轉輪□…□ 여슷 ᄒᆡᄅᆞᆯ 다ᄉᆞ리더니</sent>
<sent type="anno" lang="chi" page="142b" num="2">法益治化已經六年。白父王曰乞聽出家。</sent>
<sent type="anno" lang="kor" page="142b" num="2">法□…□ 王ᄭᅴ ᄉᆞᆯᄫᅡ 出家ᄒᆞ야지ᅌᅵ다□…□</sent>
<sent type="anno" lang="chi" page="142b" num="3">王卽聽許令出家學道。祐案阿含所說不言法益紹位。蓋略之耳。然則法益出家之後。其子三波提乃爲太子。</sent>
<sent type="anno" lang="kor" page="142b" num="3">王이 出家케 ᄒᆞ고 阿□…□이 도로 셔고 法益의 아ᄃᆞᆯ 三波提ᄅᆞᆯ 太子 사마 뒷더니□</sent>
<sent type="poem_num" lang="kor" page="142b" num="4">其五百八十二</sent>
<sent type="poem" lang="kor" page="142b-143a" num="5">色身ᄋᆞᆯ ᄉᆞᆲ건댄 □□□에 ᄂᆞ리샤 跋提河□…□ᄒᆞ^시나</sent>
<sent type="poem" lang="kor" page="143a" num="1">法身ᄋᆞᆯ ᄉᆞᆲ건댄 □…□시니ᅌᅵᆺ가 어드러로 가시니ᅌᅵᆺ가</sent>
<sent type="poem_num" lang="kor" page="143a" num="2">其五百八十三</sent>
<sent type="poem" lang="kor" page="143a" num="3">가시다 호리ᅌᅵᆺ가 눈 알ᄑᆡ ᄀᆞ□…□ᄂᆞᆯ 顚倒 衆生이 □…□니</sent>
<sent type="poem" lang="kor" page="143a-143b" num="4">眞을 브터 化ᄅᆞᆯ 니□…□ㅣ 이르시며□…□</sent>
<sent type="main" lang="kor" page="143b" num="1">ᄎᆞ□…□시나 眞□…□시니</sent>
<sent type="main" lang="kor" page="143b" num="2">世俗이 닐오ᄃᆡ□…□</sent>
<sent type="main" lang="chi" page="143b" num="3">師云。示跡迦維羅。成道摩竭陁。說法波羅奈。入滅拘尸羅。此皆從妙湛圓明第一機處</sent>
<sent type="main" lang="kor" page="143b" num="3">羅애 나샤 摩竭陁□…□道ᄒᆞ샤 波羅奈예 □…□ᄒᆞ시고 拘尸羅애 入□…□시다 ᄒᆞᄂᆞ니</sent>
<sent type="main" lang="kor" page="143b" num="4">釋迦ㅣ 淨□…□</sent>
<sent type="main" lang="kor" page="143b" num="5">王宮에 示現 出生ᄒᆞ□…□</sent>
<sent type="main" lang="kor" page="143b" num="6">十九에 出家ᄒᆞ샤 三十□…□</sent>
<sent type="main" lang="kor" page="143b-144a" num="7">成道ᄒᆞ샤 住世 四十九年이시고 說法 三百餘會시고 목수미 八□…□에 入滅을 뵈시니 滅□…□디 二千 나ᄆᆞᆫ ᄒᆡ니 □…□ 世俗이 닐오ᄃᆡ □…□시다 ^ 호미 올커니와 實□…□건댄 오샤도 오샴 업스샤 □…□ᄀᆞᄅᆞ매 비취ᄃᆞᆺ ᄒᆞ시고 □…□스샤미 虛空이 諸刹□…□ 오ᄃᆞᆺ ᄒᆞ시니</sent>
<sent type="main" lang="kor" page="144a" num="1">이러면 비록 出世ᄒᆞ시다 닐어도 出世 아니ᄒᆞ시며 비록 入滅ᄒᆞ시다 닐어도 入滅 아니ᄒᆞ시니 그럴ᄊᆡ 닐오ᄃᆡ 慈容ᄋᆞᆯ □히 보ᅀᆞᄫᆞ리라 말라</sent>
<sent type="main" lang="kor" page="144a" num="2">祇園□…□道場애 여희디 아니ᄒᆞ시니□…□라 慈容ᄋᆞᆯ 아ᅀᆞᆸ고져 □…□議思量ᄒᆞ면 千萬□…□라 道場ᄋᆞᆯ 알오져 ᄒᆞ□…□道場□…□</sent>
</doc>
