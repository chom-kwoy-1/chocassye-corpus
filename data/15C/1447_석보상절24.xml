<?xml version="1.0" encoding="UTF-8"?>
<doc hasImages="true">
<meta>
	<title lang="chi">釋譜詳節</title>
	<title lang="kor">석보상절</title>
	<volume n="24"/>
	<year n="1447"/>
	<photograph>대제각 영인본</photograph>
</meta>
<!--한문원문과 언해가 1:1로 대응되지 않음-->
<sent type="main" lang="chi" page="1a" n="1">佛既涅槃。諸外道喜曰</sent>
<sent type="main" lang="kor" page="1a" n="1">世尊이 涅槃ᄒᆞ거시ᄂᆞᆯ 外道ᄃᆞᆯ히 깃거 닐오ᄃᆡ</sent>
<sent type="main" lang="chi" page="1a" n="2">瞿曇在日。教法猶火。今既滅度。不久撲滅</sent>
<sent type="main" lang="kor" page="1a" n="2">瞿曇이 이시ᇙ 저긘 敎法이 블 ᄀᆞᆮᄒᆞ더니 이제ᅀᅡ 아니 오라아 ᄢᅳ리라 ᄒᆞ거늘</sent>
<sent type="main" lang="chi" page="1a" n="3">時梵王帝釋與諸天王皆來請迦葉曰</sent>
<sent type="main" lang="kor" page="1a" n="3">梵王과 帝釋과 天王ᄃᆞᆯ히 다 와 大迦葉ᄭᅴ 請호ᄃᆡ</sent>
<sent type="main" lang="chi" page="1a-1b" n="4">如來以正法眼付囑尊者。宜早結集</sent>
<sent type="main" lang="kor" page="1a-1b" n="4">如來　正法眼ᄋᆞ로 尊者ᄭᅴ 付^屬ᄒᆞ시니　어셔 結集ᄒᆞ쇼셔</sent>
<sent type="main" lang="chi" page="1b" n="1">於是迦葉遣使往彌盧山頂。擊銅揵椎</sent>
<sent type="main" lang="kor" page="1b" n="1">그저긔 迦葉이 彌盧山 우희 사ᄅᆞᆷ 브려 투ᇰ부플 티라 ᄒᆞ니</sent>
<!--원문 없음-->
<sent type="main" lang="kor" page="1b" n="2">彌盧山ᄋᆞᆫ 須彌山이라</sent>
<sent type="main" lang="chi" page="1b" n="3">聲中有言。</sent>
<sent type="main" lang="kor" page="1b" n="3">그 붑 소리예셔 마ᄅᆞᆯ 닐오ᄃᆡ</sent>
<sent type="main" lang="chi" page="1b" n="4">遍召聖弟子無學千人至摩竭提國上茆城畢鉢羅窟。</sent>
<sent type="main" lang="kor" page="1b" n="4">부텻 無學弟子 一千이 摩竭提國上 茆城畢鉢羅堀로 모다 오라 ᄒᆞ더라</sent>
<sent type="main" lang="chi" page="1b-2a" n="5">請阿闍世王為檀越外護。</sent>
<sent type="main" lang="kor" page="1b-2a" n="5">阿闍世王ᄋᆞᆯ 請ᄒᆞ야 檀^越外護ㅣᄃᆞ외에 ᄒᆞ야</sent>
<!--원문 없음-->
<sent type="anno" lang="kor" page="2a" n="1">檀越은 布施ᄒᆞ야 貧窮 바ᄅᆞᄅᆞᆯ 걷낼씨니 施主를 檀越이라 ᄒᆞᄂᆞ니라</sent>
<!--원문 없음-->
<sent type="anno" lang="kor" page="2a" n="2">外護ᄂᆞᆫ 밧고로 護持ᄒᆞᆯ씨라</sent>
<sent type="main" lang="chi" page="2a" n="3">結集遺教。</sent>
<sent type="main" lang="kor" page="2a" n="3">부텻 遺敎ᄅᆞᆯ 結集ᄒᆞ더니</sent>
<!--원문 없음-->
<sent type="anno" lang="kor" page="2a" n="4">遺ᄂᆞᆫ 기틸씨라</sent>
<sent type="main" lang="chi" page="2a" n="5">是佛堂弟。出家之後。二十年為佛侍者</sent>
<sent type="main" lang="kor" page="2a" n="5">阿難이 出家ᄒᆞᆫ 後로 스므 나ᄆᆞᆫ ᄒᆡᄅᆞᆯ 부텨 졷ᄌᆞᄫᅡ 이셔</sent>
<sent type="main" lang="chi" page="2a" n="6">多聞第一。</sent>
<sent type="main" lang="kor" page="2a" n="6">듣ᄌᆞᄫᅳᆫ 이리 ᄆᆞᆺ 하ᄃᆡ 無學功夫에 몯 미처 잇더니</sent>
<!--원문 없음-->
<sent type="main" lang="kor" page="2a-2b" n="7">이 結集ᄒᆞᇙ 저긔 迦葉이 여슷 ^ 가짓 罪로 브ᇫ여 내텨늘</sent>
<!--원문없음-->
<sent type="anno" lang="kor" page="2b" n="1">여슷 가짓 罪ᄂᆞᆫ ᄒᆞ나핸 겨집 出家케 ᄒᆞ야 부텻 正法이 五百 ᄒᆡ 滅ᄒᆞ긔 호미오</sent>
<!--원문없음-->
<sent type="anno" lang="kor" page="2b" n="2">둘헨 부톄 드ᇰ 알패라 ᄒᆞ샤　믈 가져 오라 ᄒᆞ야시ᄂᆞᆯ 아니 받ᄌᆞᄫᅩ미오</sent>
<!--원문없음-->
<sent type="anno" lang="kor" page="2b" n="3">세헨 부톄 神足 닷고ᄆᆞᆯ 닐어시ᄂᆞᆯ ᄌᆞᆷᄌᆞᆷ코 對答 아니ᄒᆞᅀᆞᄫᅩ미오</sent>
<!--원문없음-->
<sent type="anno" lang="kor" page="2b" n="4">네헨 부텻 僧伽利 드듸ᅀᆞᄫᅩ미오</sent>
<!--원문없음-->
<sent type="anno" lang="kor" page="2b" n="5">다ᄉᆞ샌 겨집ᄃᆞᆯᄒᆞᆯ 부텻 陰藏相 보ᅀᆞᆸ긔 호미오</sent>
<!--원문없음-->
<sent type="anno" lang="kor" page="2b" n="6">여스센 아랫 結이 몯 다 업수미라</sent>
<sent type="main" lang="chi" page="2b" n="7">阿難憤悶。乃於林中習</sent>
<sent type="main" lang="kor" page="2b" n="7">阿難이 내ᄃᆞ라 ᄒᆞᆫ 수프레 가 안자 이셔</sent>
<sent type="main" lang="chi" page="2b" n="8">於林中習上地定。斷盡煩惱殘結</sent>
<sent type="main" lang="kor" page="2b" n="8">上地定을 니겨 혀근 結을 다 ᄠᅥ러 ᄇᆞ려</sent>
<sent type="main" lang="chi" page="2b-3a" n="9">即證阿羅漢果。即來門外白眾求入</sent>
<sent type="main" lang="kor" page="2b-3a" n="9">阿^羅漢果ᄅᆞᆯ 證ᄒᆞ고 結集ᄒᆞᄂᆞᆫ 門 밧긔 와 들아지라 ᄒᆞ야ᄂᆞᆯ</sent>
<sent type="main" lang="chi" page="3a" n="1">迦葉語曰</sent>
<sent type="main" lang="kor" page="3a" n="1">迦葉이 닐오ᄃᆡ</sent>
<sent type="main" lang="chi" page="3a" n="2">若已得無學。當從門隟中入</sent>
<sent type="main" lang="kor" page="3a" n="2">ᄒᆞ마 無學ᄋᆞᆯ 得호라 ᄒᆞ거든 門ᄢᅵᄆᆞ로 들라 ᄒᆞ야ᄂᆞᆯ</sent>
<sent type="main" lang="chi" page="3a" n="3">阿難應聲乃入。禮拜大眾</sent>
<sent type="main" lang="kor" page="3a" n="3">阿難이 즉자히 ᄢᅵᄆᆞ로 드러 大衆ᄭᅴ 禮數ᄒᆞᆫ대</sent>
<!--원문없음-->
<sent type="main" lang="kor" page="3a" n="4">迦葉이 阿難ᄋᆡ 머리 ᄆᆞ니며 닐오ᄃᆡ</sent>
<!--원문없음-->
<sent type="main" lang="kor" page="3a-3b" n="5">내 부러 너를 어셔 得道ᄒᆞ게 ᄒᆞ다니 츠^기 너기디 말라 ᄒᆞ더라</sent>
<sent type="main" lang="chi" page="3b" n="1">迦葉請優波離集律藏</sent>
<sent type="main" lang="kor" page="3b" n="1">迦葉이 優婆離ᄅᆞᆯ 請ᄒᆞ야 부텻 律藏ᄋᆞᆯ 모도고</sent>
<sent type="main" lang="chi" page="3b" n="2">阿難集經藏。</sent>
<sent type="main" lang="kor" page="3b" n="2">阿難이ᄅᆞᆯ ᄒᆞ야 부텻 經藏ᄋᆞᆯ 모도더니</sent>
<sent type="main" lang="chi" page="3b" n="3">阿難升座。眾有三疑</sent>
<sent type="main" lang="kor" page="3b" n="3">阿難이 座애 올아아ᇇ거늘 모댓ᄂᆞᆫ 사ᄅᆞ미 疑心ᄋᆞᆯ 세 가지로 호ᄃᆡ</sent>
<sent type="main" lang="chi" page="3b" n="4">一疑佛再出。</sent>
<sent type="main" lang="kor" page="3b" n="4">ᄒᆞᆫ 疑心ᄋᆞᆫ 부톄 아니 다시 나신가 ᄒᆞ고</sent>
<sent type="main" lang="chi" page="3b-4a" n="5">二疑他方佛來。</sent>
<sent type="main" lang="kor" page="3b-4a" n="5">ᄯᅩ ᄒᆞᆫ 疑心ᄋᆞᆫ 다ᄅᆞᆫ 世界옛 부톄 아니 오^신가 ᄒᆞ고</sent>
<sent type="main" lang="chi" page="4a" n="1">三疑阿難成佛</sent>
<sent type="main" lang="kor" page="4a" n="1">ᄯᅩ ᄒᆞᆫ 疑心ᄋᆞᆫ 阿難이 ᄒᆞ마 부톄 ᄃᆞ왼가 ᄒᆞ더니</sent>
<sent type="main" lang="chi" page="4a" n="2">洎阿難唱如是我聞。群疑皆釋</sent>
<sent type="main" lang="kor" page="4a" n="2">阿難이 닐오ᄃᆡ 如是我聞이라 ᄒᆞ니 모ᄃᆞᆫ 疑心이 다 훤히 업스니라</sent>
<!--원문없음-->
<sent type="main" lang="kor" page="4a" n="3">如는 道理예 맛다ᇰᄒᆞᆫ 마리오 是ᄂᆞᆫ 올ᄒᆞᆯ씨오 我聞은 내 드를씨니</sent>
<!--원문없음-->
<sent type="main" lang="kor" page="4a" n="4">如是我聞은 如ᄒᆞ며 是ᄒᆞᆫ 法을 내 부텨ᄭᅴ 듣ᄌᆞᄫᅩ라 ᄒᆞ논 마리라</sent>
<sent type="main" lang="chi" page="4a-4b" n="5"></sent>
<sent type="main" lang="kor" page="4a-4b" n="5">初祖迦葉 尊者ㅣ 正法으로 阿難이 맛디고</sent>
<!--원문없음-->
<sent type="anno" lang="kor" page="4b" n="1">祖ᄂᆞᆫ 한아비니 부텻 法 뎐디ᄒᆞ야 니ᅀᅥ ᄂᆞ려오미</sent>
<!--원문없음-->
<sent type="anno" lang="kor" page="4b" n="2">한아비 짒 일 뎐디ᄒᆞ야 子孫애 니ᅀᅥ ᄂᆞ려오미 ᄀᆞᆮᄒᆞᆯᄊᆡ 祖ㅣ라 ᄒᆞ니라</sent>
<!--원문없음-->
<sent type="anno" lang="kor" page="4b" n="3">西天ㄷ 祖師ㅣ 스믈 여들비니</sent>
<!--원문없음-->
<sent type="anno" lang="kor" page="4b" n="4">摩訶迦葉 尊者와 阿難 尊者와 商那和修 尊者와 優波鞠多 尊者와 提多迦 尊者와 彌遮迦 尊者와 婆須密 尊者와 佛陁難提 尊者와 伏駝密多 尊者와 脅 尊者와 富那夜奢 尊者와</sent>
<!--원문없음-->
<sent type="anno" lang="kor" page="4b-5a" n="5">馬鳴 尊者와 迦毗摩羅 尊者와 龍樹 尊者와 迦那提婆 尊者와 羅^睺羅多 尊者와 僧伽難提 尊者와 伽耶舍多 尊者와 鳩摩羅多 尊者와 闍夜多 尊者와 婆修盤頭 尊者와</sent>
<!--원문없음-->
<sent type="anno" lang="kor" page="5a" n="1">摩拏羅 尊者와 鶴勒那 尊者와 師子 尊者와 婆舍斯多 尊者와 不如密多 尊者와 般若多羅 尊者와 菩提達磨왜라</sent>
<!--원문없음-->
<sent type="anno" lang="kor" page="5a" n="2">이 菩提達磨 大師ㅣ 東土애 나와 東土ㅅ初祖ㅣ ᄃᆞ외니 東土ㅅ 祖師ㅣ ᄯᅩ 여스시니</sent>
<!--원문없음-->
<sent type="anno" lang="kor" page="5a-5b" n="3">菩提達磨 大師와 慧可大祖 禪師와 僧璨鑑智 禪^師와 道信大醫 禪師와 弘忍大滿 禪師와 慧能大鑑 禪師왜라</sent>
<sent type="main" lang="chi" page="5b" n="1"></sent>
<sent type="main" lang="kor" page="5b" n="1">忉利天에 올아가 네 塔애 禮數ᄒᆞᅀᆞᄫᅡ 하딕ᄒᆞᅀᆞᆸ고</sent>
<sent type="main" lang="chi" page="5b" n="2">乃奉世尊僧伽梨衣。於雞足山</sent>
<sent type="main" lang="kor" page="5b" n="2">世尊ㅅ 僧伽梨衣ᄅᆞᆯ 가지ᅀᆞᆸ고 雞足山애 가</sent>
<sent type="main" lang="chi" page="5b" n="3">入滅盡定。以俟彌勒下生</sent>
<sent type="main" lang="kor" page="5b" n="3">滅盡定에 드러 이셔 彌勒下生ᄋᆞᆯ 기드리ᅀᆞᆸᄂᆞ니라</sent>
<!--원문없음-->
<sent type="main" lang="kor" page="5b-6a" n="4">아래 阿闍世王이 迦葉 尊者ᄭᅴ ^ 期約호ᄃᆡ</sent>
<!--원문없음-->
<sent type="main" lang="kor" page="6a" n="1">尊者ㅣ 入滅ᄒᆞ시ᇙ 저긔 모로매 날ᄃᆞ려 니르쇼셔 ᄒᆞ얫더니</sent>
<!--원문없음-->
<sent type="main" lang="kor" page="6a" n="2">迦葉 尊者ㅣ 雞足山애 가리라 ᄒᆞ야 阿闍世王ㄱ손ᄃᆡ 가니</sent>
<!--원문없음-->
<sent type="main" lang="kor" page="6a" n="3">王이 마초아 자노라 ᄒᆞ야 몯 보니</sent>
<!--원문없음-->
<sent type="main" lang="kor" page="6a" n="4">王ㄱ ᄭᅮ메 집 보히 것거늘 ᄭᆡᄃᆞ라 너교ᄃᆡ</sent>
<!--원문없음-->
<sent type="main" lang="kor" page="6a" n="5">다ᇰ다ᅌᅵ 迦葉 尊者ㅣ 入滅ᄒᆞ시놋다 ᄒᆞ야</sent>
<!--원문없음-->
<sent type="main" lang="kor" page="6b" n="1">ᄆᆞᆯ도 몯 기드려 雞足山애 거러 ᄃᆞᄅᆞ니 그 뫼히 ᄒᆞ마 어우렛더라</sent>
<!--원문없음-->
<sent type="main" lang="kor" page="6b" n="2">迦葉이 처ᅀᅥᆷ 그 뫼해 들 쩌긔 닐오ᄃᆡ</sent>
<!--원문없음-->
<sent type="main" lang="kor" page="6b" n="3">阿闍世王이 오시거나 彌勒이 下生커시나 ᄒᆞ면 이 뫼히 열리라 ᄒᆞ얫더니</sent>
<!--원문없음-->
<sent type="main" lang="kor" page="6b" n="4">阿闍世王이 가니 그 뫼히 열어늘 보니</sent>
<!--원문없음-->
<sent type="main" lang="kor" page="6b-7a" n="5">迦葉이 袈裟ᄅᆞᆯ 바다 드ᅀᆞᄫᅡ 고ᄌᆞ기 안자 ^ 잇거늘</sent>
<!--원문없음-->
<sent type="main" lang="kor" page="7a" n="1">王이 울며 禮數ᄒᆞ고나니 그 뫼히 도로 어우니라</sent>
<!--원문없음-->
<sent type="anno" lang="kor" page="7a" n="2">迦葉 尊者ㅣ 阿難 尊者ᄭᅴ 法 맛됴미 考王 다ᄉᆞᆺ찻 ᄒᆡ 丙辰이라</sent>
<!--원문없음-->
<sent type="main" lang="kor" page="7a" n="3">二祖 阿難 尊者ㅣ 正法으로 商那和修ᄭᅴ 맛디고 寂滅에 드니라</sent>
<!--원문없음-->
<sent type="anno" lang="kor" page="7a" n="4">阿難 尊者ㅣ 寂滅에 드로미 厲王 열ᄒᆞᆫ찻 ᄒᆡ 癸巳ㅣ라</sent>
<sent type="main" lang="chi" page="7a-7b" n="5">爾時佛與阿難。入舍衛城乞食</sent>
<sent type="main" lang="kor" page="7a-7b" n="5">아래 부톄 阿難이 더브르시고 舍^衛城의 드르샤 乞食ᄒᆞ더시니</sent>
<sent type="main" lang="chi" page="7b" n="1">見群小兒於道中戲。各聚地土</sent>
<sent type="main" lang="kor" page="7b" n="1">긼 ᄀᆞᅀᅢ 효ᄀᆞᆫ 아ᄒᆡᄃᆞᆯ히 ᄒᆞᆯᄀᆞᆯ 뫼화 지블 ᄆᆡᇰᄀᆞ라 두고</sent>
<sent type="main" lang="chi" page="7b" n="2">用作舍宅倉庫財寶五穀</sent>
<sent type="main" lang="kor" page="7b" n="2">이ᄂᆞᆫ 몸채라 이ᄂᆞᆫ 翼廊이라 이ᄂᆞᆫ 庫房이라 ᄒᆞ고 ᄯᅩ 이ᄂᆞᆫ 쳔랴ᅌᅵ라 이ᄂᆞᆫ 穀食이라 ᄒᆞ야 에워려 노다가</sent>
<sent type="main" lang="chi" page="7b" n="3">有一小兒遙見佛來。敬心內發歡喜踊躍</sent>
<sent type="main" lang="kor" page="7b" n="3">ᄒᆞᆫ 올미 闍耶ㅣ라 호리 부텨 오시거늘 보ᅀᆞᆸ고 과ᄒᆞᅀᆞᄫᅡ</sent>
<sent type="main" lang="chi" page="7b-8a" n="4">即取倉中土為穀者。便以手探欲用施佛</sent>
<sent type="main" lang="kor" page="7b-8a" n="4">제 庫房애 ᄡᆞ리라 ᄒᆞ야 뒷던 ^ ᄒᆞᆯᄀᆞᆯ 우희여 부텨ᄭᅴ 받ᄌᆞᄫᅩ려 ᄒᆞ니</sent>
<sent type="main" lang="chi" page="8a" n="1">身小不及語一小兒</sent>
<sent type="main" lang="kor" page="8a" n="1">킈 쟈ᄀᆞᆯᄊᆡ 제 벋 올미 毗闍耶ㅣ라 호리ᄅᆞᆯ ᄃᆞ려 닐오ᄃᆡ</sent>
<sent type="main" lang="chi" page="8a" n="2">我登汝上以穀布施</sent>
<sent type="main" lang="kor" page="8a" n="2">내 네 우희 올아 부텨ᄭᅴ 布施ᄒᆞᅀᆞᄫᅡ지라 ᄒᆞ야ᄂᆞᆯ</sent>
<sent type="main" lang="chi" page="8a" n="3">小兒歡喜報言可爾</sent>
<sent type="main" lang="kor" page="8a" n="3">毗闍耶ㅣ 깃거 부텻 알ᄑᆡ 굽거늘</sent>
<sent type="main" lang="chi" page="8a" n="4">即躡肩上以土奉佛。佛下鉢低頭受土</sent>
<sent type="main" lang="kor" page="8a" n="4">闍耶ㅣ 毗闍耶ᄋᆡ 엇게예 올아 부텨ᄭᅴ 받ᄌᆞᄫᆞᆫ대 부톄 구브샤 바리로 바다시ᄂᆞᆯ</sent>
<!--원문없음-->
<sent type="main" lang="kor" page="8a-8b" n="5">毗闍耶ㅣ 合^掌ᄒᆞ야 조차 깃ᄉᆞᄫᅡ ᄒᆞ더라</sent>
<sent type="main" lang="chi" page="8b" n="1">時彼童子而發願言。</sent>
<sent type="main" lang="kor" page="8b" n="1">그저긔 闍耶ㅣ 發願을 ᄒᆞ야 ᄉᆞᆯᄫᅩᄃᆡ</sent>
<sent type="main" lang="chi" page="8b" n="2">以惠施善根功德。令得一天下一繖蓋王。</sent>
<sent type="main" lang="kor" page="8b" n="2">오ᄂᆞᆯ 布施ᄒᆞᅀᆞᄫᅳᆫ 善根功德으로 後生애 ᄒᆞᆫ 天下ᄅᆞᆯ 어더</sent>
<sent type="main" lang="chi" page="8b" n="3">卽於此處生得供養諸佛。</sent>
<sent type="main" lang="kor" page="8b" n="3">繖蓋 바틸 王이 ᄃᆞ외야 諸佛을 供養ᄒᆞᅀᆞᄫᅡ지ᅌᅵ다</sent>
<!--원문없음-->
<sent type="anno" lang="kor" page="8b" n="4">繖ᄋᆞᆫ 蓋 ᄀᆞᆮᄒᆞᆫ 거시라</sent>
<sent type="main" lang="chi" page="8b-9a" n="5">爾時世尊發容微笑。阿難合掌白言世尊。</sent>
<sent type="main" lang="kor" page="8b-9a" n="5">世尊이 그 말 드르시고 우ᅀᅧᆫᄒᆞ야시ᄂᆞᆯ 阿難이 合掌^ᄒᆞ야 ᄉᆞᆯᄫᅩᄃᆡ</sent>
<sent type="main" lang="chi" page="9a" n="1">何緣微笑。</sent>
<sent type="main" lang="kor" page="9a" n="1">世尊하 엇던 因緣으로 우ᅀᅧᆫᄒᆞ시ᄂᆞ니ᅌᅵᆺ고</sent>
<sent type="main" lang="chi" page="9a" n="2">爾時世尊告阿難。</sent>
<sent type="main" lang="kor" page="9a" n="2">世尊이 니ᄅᆞ샤ᄃᆡ</sent>
<sent type="main" lang="chi" page="9a" n="3">當知我滅度百年之後。此童子於巴連弗邑。統領一天下</sent>
<sent type="main" lang="kor" page="9a" n="3">나 滅度ᄒᆞᆫ 百年後에 이 童子ㅣ 巴連弗邑에 나아 ᄒᆞᆫ 天下ᄅᆞᆯ 가져</sent>
<sent type="main" lang="chi" page="9a" n="4">轉輪王。姓孔雀名阿育。正法治化。</sent>
<sent type="main" lang="kor" page="9a" n="4">轉輪王이 ᄃᆞ외야 姓은 孔雀이오 일후믄 阿育이라 ᄒᆞ고</sent>
<!--원문없음-->
<sent type="main" lang="kor" page="9a-9b" n="5">이 버근 童子ᄂᆞᆫ 그 나랏 大臣이 ᄃᆞ^외야 둘히 閻浮提ᄅᆞᆯ 가져</sent>
<sent type="main" lang="chi" page="9b" n="1">又復廣布我舍利。當造八萬四千塔。</sent>
<sent type="main" lang="kor" page="9b" n="1">三寶ᄅᆞᆯ 供養ᄒᆞ며 正法으로 다ᄉᆞ리며 내 舍利로 八萬四千塔ᄋᆞᆯ 셰리라</sent>
<sent type="main" lang="chi" page="9b" n="2">阿難取此缽中所施之沙。</sent>
<sent type="main" lang="kor" page="9b" n="2">阿難아 이 바리옛 몰애ᄅᆞᆯ 내 ᄃᆞᆮ니ᄂᆞᆫ ᄯᅡ해 ᄭᆞ라라</sent>
<sent type="main" lang="chi" page="9b" n="3">阿難歡喜重白佛言。</sent>
<sent type="main" lang="kor" page="9b" n="3">阿難이 다시 묻ᄌᆞᄫᅩᄃᆡ</sent>
<sent type="main" lang="chi" page="9b-10a" n="4">如來先昔造何功德。而乃有此多塔之報。</sent>
<sent type="main" lang="kor" page="9b-10a" n="4">世尊이 아래 므슴 功德을 ᄒᆞ시관ᄃᆡ 이런 한 塔ᄋᆞᆯ 世尊 위ᄒᆞᅀᆞᄫᅡ 이르^ᅀᆞᄫᆞ리ᅌᅵᆺ고</sent>
<sent type="main" lang="chi" page="10a" n="1">佛言。</sent>
<sent type="main" lang="kor" page="10a" n="1">如來 니ᄅᆞ샤ᄃᆡ</sent>
<sent type="main" lang="chi" page="10a" n="2">過去有國王。名波塞奇。典閻浮提八萬四千國。</sent>
<sent type="main" lang="kor" page="10a" n="2">디나건 劫에 ᄒᆞᆫ 王이 일후미 波塞奇라 호리 閻浮提ㅅ 八萬四千 나라ᄒᆞᆯ 가져 잇더니</sent>
<sent type="main" lang="chi" page="10a" n="3">時世有佛名曰沸沙。</sent>
<sent type="main" lang="kor" page="10a" n="3">그ᄢᅴ ᄒᆞᆫ 부톄 겨샤ᄃᆡ 일후미 沸沙ㅣ러시니</sent>
<sent type="main" lang="chi" page="10a" n="4">波塞奇王與諸臣民。供養於佛及比丘僧。四事供養時王心念。邊小諸國皆悉偏僻。</sent>
<sent type="main" lang="kor" page="10a" n="4">波塞奇王이 그 부텨를 供養ᄒᆞᅀᆞᄫᆞ며 ᄆᆞᅀᆞ매 너교ᄃᆡ</sent>
<sent type="main" lang="chi" page="10a-10b" n="5">人民之類無由修福。今當圖畫佛之形像。分布諸國咸得供養。作是念已。</sent>
<sent type="main" lang="kor" page="10a-10b" n="5">부텻 像ᄋᆞᆯ 만히 그리ᅀᆞᄫᅡ 녀느 나라해 ^ 골오 돌아 供養ᄒᆞᅀᆞᄫᅡ 福ᄋᆞᆯ 모다 싣ᄌᆞᆸ게 호리라 ᄒᆞ야</sent>
<sent type="main" lang="chi" page="10b" n="1">卽召畫師敕使圖畫。時諸畫師來至佛所。看佛相好欲得畫之。適畫一處忘失餘處。</sent>
<sent type="main" lang="kor" page="10b" n="1">畵師 블러 그리ᅀᆞᄫᆞ라 ᄒᆞ니 畵師ᄃᆞᆯ히 ᄒᆞ나토 ᄀᆞ티 몯 그리ᅀᆞᆸ거늘</sent>
<!--원문없음-->
<sent type="anno" lang="kor" page="10b" n="2">畵ᄂᆞᆫ 그림 그릴씨라</sent>
<sent type="main" lang="chi" page="10b" n="3">時波塞奇調和衆彩。</sent>
<sent type="main" lang="kor" page="10b" n="3">波塞奇王이 綵色 마초아 손ᅀᅩ ᄒᆞᆫ 像ᄋᆞᆯ 그리ᅀᆞᄫᅡ 내야ᄂᆞᆯ</sent>
<sent type="main" lang="chi" page="10b" n="4">手自爲畫一像以爲摸法。於是畫師。</sent>
<sent type="main" lang="kor" page="10b" n="4">畵師ᄃᆞᆯ히 그 像ᄋᆞᆯ 模ᄒᆞ야 八萬四千 像ᄋᆞᆯ 그리ᅀᆞᄫᅡ</sent>
<sent type="main" lang="chi" page="10b-11a" n="5">乃依圖畫八萬四千像布與諸國。諸小國王皆得供養。</sent>
<sent type="main" lang="kor" page="10b-11a" n="5">八萬^四千 나라ᄒᆞᆯ 골오 돌아 供養ᄒᆞᅀᆞᆸ게 ᄒᆞ니</sent>
<sent type="main" lang="chi" page="11a" n="1">時波塞奇我今身是。以此緣故。常得三十二相殊特之身。般涅槃後。得此八萬四千諸塔。</sent>
<sent type="main" lang="kor" page="11a" n="1">波塞奇王이 이젯 내 모미니 그리혼 因緣으로 八萬四千 塔ᄋᆞᆯ 어드리라</sent>
<sent type="main" lang="chi" page="11a" n="2">阿難受教卽取缽沙。泥經行處。</sent>
<sent type="main" lang="kor" page="11a" n="2">阿難이 그 바리옛 몰애ᄅᆞᆯ 如來 ᄃᆞᆮ니시ᄂᆞᆫ ᄯᅡ해 ᄭᆞ니라</sent>
<sent type="main" lang="chi" page="11a-11b" n="3">於巴連弗邑。有王名日月護。彼王當生子名曰頻頭婆羅。</sent>
<sent type="main" lang="kor" page="11a-11b" n="3">後에 巴連弗邑에 ᄒᆞᆫ 王이 일후미 頻頭婆羅ㅣ러니 無憂ㅣ^라 홀 아ᄃᆞᄅᆞᆯ 나ᄒᆞ니</sent>
<!--원문없음-->
<sent type="anno" lang="kor" page="11b" n="1">前生앳 闍耶ㅣ라</sent>
<sent type="main" lang="chi" page="11b" n="2">無憂者身體麤澀父不喜見。</sent>
<sent type="main" lang="kor" page="11b" n="2">모미 디들오 야ᇰᄌᆡ 덧구즐ᄊᆡ 여러 아ᄃᆞᆯ 中에 ᄆᆞᆺ ᄉᆞ라ᇰ티 아니ᄒᆞ더니</sent>
<sent type="main" lang="chi" page="11b" n="3">時頻頭羅王邊國。怛叉尸羅反。</sent>
<sent type="main" lang="kor" page="11b" n="3">그ᄢᅴ ᄀᆞᆺ 나라히 叛ᄒᆞ거늘</sent>
<sent type="main" lang="chi" page="11b" n="4">王卽語阿育。汝將四兵平伐彼國。</sent>
<sent type="main" lang="kor" page="11b" n="4">頻頭婆羅王이 阿育 일브려 그 나라ᄒᆞᆯ 티라 ᄒᆞ야 보내요ᄃᆡ</sent>
<!--원문없음-->
<sent type="anno" lang="kor" page="11b" n="5">無憂를 西天 마래 阿育이라 ᄒᆞᄂᆞ니라</sent>
<sent type="main" lang="chi" page="11b" n="6">及至發引與少兵甲。時從者白王子言。</sent>
<sent type="main" lang="kor" page="11b" n="6">兵甲ᄋᆞᆯ 져기 주어늘 조ᄎᆞᆫ 사ᄅᆞ미 닐오ᄃᆡ</sent>
<sent type="main" lang="chi" page="11b-12a" n="7">今往伐彼國無有軍仗。云何得平。</sent>
<sent type="main" lang="kor" page="11b-12a" n="7">나라ᄒᆞᆯ 티라 가ᄃᆡ 兵^甲이 젹거니 므슷 이ᄅᆞᆯ 일우리ᅌᅵᆺ고</sent>
<sent type="main" lang="chi" page="12a" n="1">阿育言</sent>
<sent type="main" lang="kor" page="12a" n="1">阿育이 닐오ᄃᆡ</sent>
<sent type="main" lang="chi" page="12a" n="2">我若應王者。兵甲自然來應。發是語時。尋聲地開兵甲從地而出。</sent>
<sent type="main" lang="kor" page="12a" n="2">나옷 王 ᄃᆞ외ᇙ 사ᄅᆞ미면 兵甲이 自然히 오리라 ᄒᆞ니</sent>
<sent type="main" lang="chi" page="12a" n="3">卽將四兵往伐彼國。時彼諸國民人。聞阿育來卽平治道路。</sent>
<sent type="main" lang="kor" page="12a" n="3">즉자히 ᄯᅡ해셔 兵甲이 나거늘 四兵 ᄀᆞ초아 ᄃᆞ리고 그 나라 티라 가더니</sent>
<sent type="main" lang="chi" page="12a" n="4">諸天宣令。</sent>
<sent type="main" lang="kor" page="12a" n="4">諸天이 出令ᄒᆞ야 닐오ᄃᆡ</sent>
<sent type="main" lang="chi" page="12a-12b" n="5">阿育王子當王此天下。汝等勿興逆意。</sent>
<sent type="main" lang="kor" page="12a-12b" n="5">阿育王子ㅣ 이 天下애 王 ᄃᆞ외리니 너희ᄃᆞᆯ히 거^슬ᄧᅳᆫ 야ᇰ 말라 ᄒᆞᆯᄊᆡ</sent>
<sent type="main" lang="chi" page="12b" n="1">彼國卽便降伏。如是乃至平此天下至於海際。</sent>
<sent type="main" lang="kor" page="12b" n="1">그 나라히 즉자히 降服ᄒᆞ니 야ᇰᄋᆞ로 天下ᄅᆞᆯ 바ᄅᆞᆳ ᄀᆞᅀᅢ 니르리 降服ᄒᆡ니라</sent>
<sent type="main" lang="chi" page="12b" n="2">卽便命終。諸臣卽便莊嚴阿育將至王所。今且立此子爲王。</sent>
<sent type="main" lang="kor" page="12b" n="2">頻頭婆羅王이 업거늘 臣下ᄃᆞᆯ히 모다 阿育ᄋᆞᆯ 셰요려 ᄒᆞ더니</sent>
<sent type="main" lang="chi" page="12b" n="3">我應正得王位者。</sent>
<sent type="main" lang="kor" page="12b" n="3">阿育이 닐오ᄃᆡ</sent>
<sent type="main" lang="chi" page="12b" n="4">我應正得王位者。諸天自然來以水灌我頂。</sent>
<sent type="main" lang="kor" page="12b" n="4">나옷 王 ᄃᆞ외요미 맛다ᇰᄒᆞ면 諸天이 와 내 머리예 므를 브ᅀᅳ리라 ᄒᆞ니</sent>
<sent type="main" lang="chi" page="12b-13a" n="5">尋聲諸天卽以水灌阿育頂。</sent>
<sent type="main" lang="kor" page="12b-13a" n="5">즉자히 諸天^이 므를 브ᅀᅳ니라</sent>
<sent type="main" lang="chi" page="13a" n="1">阿育拜王日鐵輪飛降王閻浮提。</sent>
<sent type="main" lang="kor" page="13a" n="1">阿育王 션 나래 鐵輪이 虛空ᄋᆞ로셔 ᄂᆞ라오니</sent>
<sent type="main" lang="chi" page="13a" n="2">虛空地下各四十里。鬼神咸皆讚善。</sent>
<sent type="main" lang="kor" page="13a" n="2">그저긔 虛空과 地下앳 鬼神이 다 讚嘆ᄒᆞ더라</sent>
<sent type="main" lang="chi" page="13a" n="3">卽立阿㝹樓陀爲大臣。</sent>
<sent type="main" lang="kor" page="13a" n="3">阿育王이 阿㝹樓陁ㅣ라 호ᇙ 사ᄅᆞᄆᆞᆯ 大臣 사ᄆᆞ니</sent>
<!--원문없음-->
<sent type="anno" lang="kor" page="13a" n="4">前生앳 毗闍耶ㅣ라</sent>
<sent type="main" lang="chi" page="13a" n="5">爾時王卽持利劍殺五百大臣。</sent>
<sent type="main" lang="kor" page="13a" n="5">阿育王이 모디러 臣下ᄅᆞᆯ 손ᅀᅩ 주기더니</sent>
<sent type="main" lang="chi" page="13a-13b" n="6">時阿㝹樓陀大臣白王言。</sent>
<sent type="main" lang="kor" page="13a-13b" n="6">阿㝹樓^陁ㅣ 닐오ᄃᆡ</sent>
<sent type="main" lang="chi" page="13b" n="1">王云何以手自殺諸臣綵女。</sent>
<sent type="main" lang="kor" page="13b" n="1">王이 엇뎨 사ᄅᆞᄆᆞᆯ 손ᅀᅩ 주기시ᄂᆞ니ᅌᅵᆺ고</sent>
<sent type="main" lang="chi" page="13b" n="2">王今當立屠殺之人。</sent>
<sent type="main" lang="kor" page="13b" n="2">사ᄅᆞᆷ 주기ᇙ 官員을 定ᄒᆞ야 두쇼셔</sent>
<sent type="main" lang="chi" page="13b" n="3">卽宣教立屠殺者。</sent>
<sent type="main" lang="kor" page="13b" n="3">王이 나라해 出令ᄒᆞ야 모딘 사ᄅᆞᆷ 어더드리라 ᄒᆞ니</sent>
<sent type="main" lang="chi" page="13b" n="4">彼有一山名曰耆梨。中有一織師子亦名耆梨。</sent>
<sent type="main" lang="kor" page="13b" n="4">ᄒᆞᆫ 耆梨山이라 홀 뫼해 일후미 ᄯᅩ 耆梨라 홀 노미 사로ᄃᆡ</sent>
<sent type="main" lang="chi" page="13b" n="5">凶惡撾打繫縛男女。及捕水陸之生。乃至拒逆父母。是故世人傳云凶惡耆梨子。</sent>
<sent type="main" lang="kor" page="13b" n="5">사ᄅᆞᆷ 보니마다 ᄆᆡ야 티고 제 어버ᅀᅴ 말 니르리 거스더니</sent>
<sent type="main" lang="chi" page="13b-14a" n="6">汝能爲王斬諸凶人不。彼答曰一切閻浮提有罪者。</sent>
<sent type="main" lang="kor" page="13b-14a" n="6">王이 블러다가 刑^罰 ᄀᆞᅀᆞᆷ안 官員을 삼고</sent>
<!--원문없음-->
<sent type="anno" lang="kor" page="14a" n="7">刑罰은 사ᄅᆞᆷ 罪 줄씨라</sent>
<sent type="main" lang="chi" page="14a" n="1">王卽爲作屋舍極爲端嚴唯開一門。</sent>
<sent type="main" lang="kor" page="14a" n="1">그 놈 위ᄒᆞ야 지블 크긔 짓고 다ᄆᆞᆫ ᄒᆞᆫ 門ᄋᆞᆯ 내오</sent>
<sent type="main" lang="chi" page="14a" n="2">於其中間作治罪之法狀如地獄。</sent>
<sent type="main" lang="kor" page="14a" n="2">그 안해 사ᄅᆞᆷ 罪 줄 연자ᅌᆞᆯ 地獄ᄀᆞ티 ᄆᆡᇰᄀᆞ니라</sent>
<sent type="main" lang="chi" page="14a" n="3">時彼凶人啟王言。</sent>
<sent type="main" lang="kor" page="14a" n="3">그 모딘 노미 王ᄭᅴ 닐오ᄃᆡ</sent>
<sent type="main" lang="chi" page="14a" n="4">今從王乞願。若人來入此中者不復得出。</sent>
<sent type="main" lang="kor" page="14a" n="4">내 ᄒᆞᆫ 願을 ᄉᆞᆲ노니 사ᄅᆞ미 이 門 안해 들어든 다시 몯나긔 ᄒᆞ야지ᅌᅵ다</sent>
<sent type="main" lang="chi" page="14a" n="5">答言如汝所願。</sent>
<sent type="main" lang="kor" page="14a" n="5">王이 對答호ᄃᆡ 네 願다히 ᄒᆞ야라</sent>
<sent type="main" lang="chi" page="14a-14b" n="6">爾時商主之子厭世間苦。出家學道遊行諸國。</sent>
<sent type="main" lang="kor" page="14a-14b" n="6">그ᄢᅴ ᄒᆞᆫ 흐ᇰ^져ᇰ바ᄌᆡ 아ᄃᆞ리 出家ᄒᆞ야 諸國에 두루 ᄃᆞᆮ니다가</sent>
<sent type="main" lang="chi" page="14b" n="1">次第乞食誤入屠殺舍中。時彼比丘遙見舍裏。</sent>
<sent type="main" lang="kor" page="14b" n="1">次第로 乞食ᄒᆞ야 와 그 집 門ᄋᆡ 몰라 드리ᄃᆞ라보니</sent>
<sent type="main" lang="chi" page="14b" n="2">有火車鑪炭等治諸衆生。恐怖毛豎便欲出門。</sent>
<sent type="main" lang="kor" page="14b" n="2">地獄ᄀᆞ티 사ᄅᆞᄆᆞᆯ 달호거늘 두리여 도로 나오려 ᄒᆞ더니</sent>
<sent type="main" lang="chi" page="14b" n="3">凶惡卽往執比丘言。</sent>
<sent type="main" lang="kor" page="14b" n="3">그 모딘 노미 잡고 아니 내며 닐오ᄃᆡ</sent>
<sent type="main" lang="chi" page="14b" n="4">入此中者。無有得出於此而死。</sent>
<sent type="main" lang="kor" page="14b" n="4">이ᅌᅦ 든 사ᄅᆞᄆᆞᆫ 죽디ᄫᅵ 나디 몯ᄒᆞᄂᆞ니라 ᄒᆞ야ᄂᆞᆯ</sent>
<sent type="main" lang="chi" page="14b" n="5">比丘心生悲悔泣淚滿目。</sent>
<sent type="main" lang="kor" page="14b" n="5">그 比丘ㅣ 두리여 울며 닐오ᄃᆡ</sent>
<sent type="main" lang="chi" page="14b-15a" n="6">乞我少時生命可至一月。</sent>
<sent type="main" lang="kor" page="14b-15a" n="6">나^ᄅᆞᆯ ᄒᆞᆫ ᄃᆞᆳ ᄉᆞᅀᅵ나 살아 뒷다가 주기쇼셔</sent>
<sent type="main" lang="chi" page="15a" n="1">彼凶不聽。</sent>
<sent type="main" lang="kor" page="15a" n="1">모딘 노미 듣디 아니ᄒᆞᆯᄊᆡ</sent>
<sent type="main" lang="chi" page="15a" n="2">如是日數漸減止於七日。</sent>
<sent type="main" lang="kor" page="15a" n="2">이 야ᇰᄋᆞ로 낤 數를 漸漸 조려 닐웻 ᄉᆞᅀᅵᄅᆞᆯ 살아지라 ᄒᆞ야ᄂᆞᆯ</sent>
<sent type="main" lang="chi" page="15a" n="3">彼卽聽許。</sent>
<sent type="main" lang="kor" page="15a" n="3">모딘 노미 그리ᄒᆞ라 ᄒᆞ니라</sent>
<sent type="anno" lang="chi" page="15a" n="4">時此比丘知將死不久。勇猛精進坐禪息心。不能得道</sent>
<sent type="anno" lang="kor" page="15a" n="4">그 比丘ㅣ ᄒᆞ마 주그ᇙ ᄃᆞᆯ 알오 勇猛精進ᄒᆞ야 坐禪호ᄃᆡ 得道ᄅᆞᆯ 몯ᄒᆞ얫더니</sent>
<sent type="main" lang="chi" page="15a-15b" n="5">至於七日。時王宮內人。有事送付凶主。將是女人。著臼中以杵擣之。令成碎末。</sent>
<sent type="main" lang="kor" page="15a-15b" n="5">닐웨 짜히ᄂᆞᆫ 王이 罪 지ᅀᅳᆫ 각시ᄅᆞᆯ 그 모딘 노^ᄆᆡ그ᅌᅦ 보내야 바ᇰ하애 디허 주기더니</sent>
<sent type="main" lang="chi" page="15b" n="1">時比丘見是事。</sent>
<sent type="main" lang="kor" page="15b" n="1">比丘ㅣ 보고 너교ᄃᆡ</sent>
<sent type="main" lang="chi" page="15b" n="2">嗚呼苦哉。我身不久亦當如是。</sent>
<sent type="main" lang="kor" page="15b" n="2">苦ᄅᆞᆸ도 苦ᄅᆞᄫᆡᆯ쎠 내 몸도 뎌러ᄒᆞ리로다 ᄒᆞ고</sent>
<sent type="main" lang="chi" page="15b" n="3">斷一切結成阿羅漢。</sent>
<sent type="main" lang="kor" page="15b" n="3">ᄆᆞᅀᆞᄆᆞᆯ 더옥 ᄡᅥ 精進ᄒᆞ니 즉자히 阿羅漢ㅅ 功夫를 일우니라</sent>
<sent type="main" lang="chi" page="15b" n="4">時彼凶惡人語此比丘。</sent>
<sent type="main" lang="kor" page="15b" n="4">그ᄢᅴ 모딘 노미 比丘를 주규리라 ᄒᆞ야 比丘ᄃᆞ려 닐오ᄃᆡ</sent>
<sent type="main" lang="chi" page="15b" n="5">期限已盡。</sent>
<sent type="main" lang="kor" page="15b" n="5">뎌 쥬ᇰ아 닐웨 ᄒᆞ마 다ᄃᆞᆮ거다</sent>
<sent type="main" lang="chi" page="15b-16a" n="6">比丘以偈答曰。</sent>
<sent type="main" lang="kor" page="15b-16a" n="6">比丘ㅣ 偈 지ᅀᅥ 對答호ᄃᆡ</sent>
<sent type="main" lang="chi" page="16a" n="1">我心得解脫。斷除諸有盡。</sent>
<sent type="main" lang="kor" page="16a" n="1">내 ᄆᆞᅀᆞ미 解脫ᄋᆞᆯ 得ᄒᆞ야 뒷논 거슬 다 더러 ᄇᆞ료니</sent>
<sent type="main" lang="chi" page="16a" n="2">今此身骸無復吝惜。</sent>
<sent type="main" lang="kor" page="16a" n="2">이 모미ᅀᅡ ᄂᆞ외야 앗기디 아니ᄒᆞ노ᅌᅵ다</sent>
<sent type="main" lang="chi" page="16a" n="3">爾時彼凶主。執彼比丘著鐵鑊油中。</sent>
<sent type="main" lang="kor" page="16a" n="3">모딘 노미 그 比丘를 자바 기름 브ᅀᅳᆫ 가마애 녀코</sent>
<sent type="main" lang="chi" page="16a" n="4">足與薪火火終不然。或復不熱。凶主見火不然。打拍使者而自然火。火卽猛盛久久開鐵鑊蓋。</sent>
<sent type="main" lang="kor" page="16a" n="4">브를 오래 딛다가 둡게를 여러 보니</sent>
<sent type="main" lang="chi" page="16a" n="5">見彼比丘鐵鑊中蓮華上坐。生希有心卽以啟王。</sent>
<sent type="main" lang="kor" page="16a" n="5">그 比丘ㅣ 蓮ㅅ 곳 우희 안자 잇거늘 즉자히 그 奇別을 王ᄭᅴ 알왼대</sent>
<sent type="main" lang="chi" page="16a-16b" n="6">王便嚴駕將無量衆來看比丘。</sent>
<sent type="main" lang="kor" page="16a-16b" n="6">王이 한 사ᄅᆞᆷ ^ ᄃᆞ리고 와 보더니</sent>
<sent type="main" lang="chi" page="16b" n="1">時彼比丘調伏時至。卽身昇虛空猶如雁王。示種種變化。向王說偈。</sent>
<sent type="main" lang="kor" page="16b" n="1">比丘ㅣ 虛空애 올아 種種 變化ᄒᆞ야 뵈오 偈ᄅᆞᆯ 지ᅀᅥ 닐오ᄃᆡ</sent>
<sent type="main" lang="chi" page="16b" n="2">我是佛弟子。逮得諸漏盡。生死大恐怖。我今悉得脫。</sent>
<sent type="main" lang="kor" page="16b" n="2">내 부텻 弟子ㅣ로니 諸漏 업수믈 得ᄒᆞ야 죽사릿 큰 저푸믈 이제 다 버서나ᅌᅵ다</sent>
<sent type="main" lang="chi" page="16b" n="3">時阿育王聞彼比丘所說。於佛法所生大敬信傳云王訪諸臣民。</sent>
<sent type="main" lang="kor" page="16b" n="3">그저긔 阿育王이 比丘의 말 듣고 부텻 法에 ᄀᆞ자ᇰ 恭敬ᄒᆞ야 信ᄒᆞᄫᆞᆫ ᄠᅳ들 내니라</sent>
<sent type="main" lang="chi" page="16b-17a" n="4">又白比丘言。</sent>
<sent type="main" lang="kor" page="16b-17a" n="4">王이 比^丘ᄭᅴ 무로ᄃᆡ</sent>
<sent type="main" lang="chi" page="17a" n="1">佛未滅度時何所記說。</sent>
<sent type="main" lang="kor" page="17a" n="1">부톄 아래 므스기라 니ᄅᆞ샨 마리 잇ᄂᆞ니ᅌᅵᆺ고</sent>
<sent type="anno" lang="chi" page="17a" n="2">比丘答言</sent>
<sent type="anno" lang="kor" page="17a" n="2">比丘ㅣ 對答호ᄃᆡ</sent>
<sent type="anno" lang="chi" page="17a" n="3">佛記大王。</sent>
<sent type="anno" lang="kor" page="17a" n="3">부톄 大王ᄋᆞᆯ 니ᄅᆞ샤ᄃᆡ</sent>
<sent type="anno" lang="chi" page="17a" n="4">於我滅後過百歲。時於巴連弗邑有三億家。彼國有王名曰阿育。當王此閻浮提爲轉輪王。正法治化。</sent>
<sent type="anno" lang="kor" page="17a" n="4">나 滅度ᄒᆞᆫ 百年 後에 巴蓮弗邑에 나아 閻浮提ᄅᆞᆯ 가져 正法으로 다ᄉᆞ리며</sent>
<sent type="main" lang="chi" page="17a-17b" n="5">又復宣布我舍利於閻浮提。立八萬四千塔。</sent>
<sent type="main" lang="kor" page="17a-17b" n="5">ᄯᅩ 내 舍利로 閻浮提예 八萬四千塔ᄋᆞᆯ 셰리라 ᄒᆞ야신^마ᄅᆞᆫ</sent>
<sent type="main" lang="chi" page="17b" n="1">然大王今造此大地獄殺害無量。佛之所記大王者。王當如法修行。</sent>
<sent type="main" lang="kor" page="17b" n="1">大王이 이제 地獄 ᄆᆡᇰᄀᆞᄅᆞ시고 사ᄅᆞᄆᆞᆯ 하 주기시ᄂᆞ니</sent>
<sent type="main" lang="chi" page="17b" n="2">王今宜應慈念一切衆生。</sent>
<sent type="main" lang="kor" page="17b" n="2">王이 이제 부텻 마ᄅᆞᆯ ᄉᆞ라ᇰᄒᆞ샤 一切 衆生ᄋᆞᆯ 어엿비 너기샤 法다히 修行ᄒᆞ쇼셔</sent>
<sent type="main" lang="chi" page="17b" n="3">時阿育王於佛所極生敬信。合掌向比丘作禮。</sent>
<sent type="main" lang="kor" page="17b" n="3">그저긔 王이 부텻긔 더옥 敬信ᄒᆞᆫ ᄆᆞᅀᆞᄆᆞᆯ 내ᅀᆞᄫᅡ 合掌ᄒᆞ야 比丘ᄭᅴ 절ᄒᆞ고 닐오ᄃᆡ</sent>
<sent type="main" lang="chi" page="17b-18a" n="4">我得大罪今向比丘懺悔。我之所作甚爲不善。</sent>
<sent type="main" lang="kor" page="17b-18a" n="4">내 지ᅀᅮᆫ 큰 罪ᄅᆞᆯ 이제 比丘ᄭᅴ 懺^悔ᄒᆞ노니 내 ᄒᆞ던 이리 甚히 외다ᄉᆞᅌᅵ다</sent>
<sent type="main" lang="chi" page="18a" n="1">唯願佛子。受我懺悔捨心。勿復責我愚人。</sent>
<sent type="main" lang="kor" page="18a" n="1">願ᄒᆞᆫᄃᆞᆫ 佛子ㅣ 내 懺悔ᄅᆞᆯ 바ᄃᆞ샤 미혹ᄒᆞᆫ 사ᄅᆞᄆᆞᆯ ᄂᆞ외야 외다 마ᄅᆞ쇼셔 ᄒᆞ더라</sent>
<sent type="main" lang="chi" page="18a" n="2">時王從彼地獄欲出。凶主白王言王不復得去。</sent>
<sent type="main" lang="kor" page="18a" n="2">王이 그 地獄門애 나오려 커늘 모딘 노미 닐오ᄃᆡ 王이 몯나시리ᅌᅵ다</sent>
<sent type="main" lang="chi" page="18a" n="3">王曰汝今欲殺我耶。</sent>
<sent type="main" lang="kor" page="18a" n="3">王이 무로ᄃᆡ 나ᄅᆞᆯ 주규려 ᄒᆞᄂᆞᆫ다</sent>
<sent type="main" lang="chi" page="18a" n="4">彼曰如是。</sent>
<sent type="main" lang="kor" page="18a" n="4">對答호ᄃᆡ 그리호려 ᄒᆞ노ᅌᅵ다</sent>
<sent type="main" lang="chi" page="18a-18b" n="5">王曰。誰先入此中。</sent>
<sent type="main" lang="kor" page="18a-18b" n="5">王이 무로^ᄃᆡ ᄆᆞᆺ 처ᅀᅥ믜 뉘 몬져 이 門 안해 드뇨</sent>
<sent type="main" lang="chi" page="18b" n="1">答曰我是。</sent>
<sent type="main" lang="kor" page="18b" n="1">對答호ᄃᆡ 내 몬져 드도소ᅌᅵ다</sent>
<sent type="main" lang="chi" page="18b" n="2">王曰若然者汝先應取死。</sent>
<sent type="main" lang="kor" page="18b" n="2">王이 닐오ᄃᆡ 그러면 네 몬져 주그리로다 ᄒᆞ고</sent>
<sent type="main" lang="chi" page="18b" n="3">王卽敕人將此凶主。著作膠舍裏以火燒之。又敕壞此地獄施衆生無畏。</sent>
<sent type="main" lang="kor" page="18b" n="3">그 모딘 노ᄆᆞᆯ ᄉᆞ라 주기고 地獄ᄋᆞᆯ 허러ᄇᆞ리니라</sent>
<!--원문없음-->
<sent type="main" lang="kor" page="18b" n="4">阿育王이 나라해 무로ᄃᆡ</sent>
<!--원문없음-->
<sent type="main" lang="kor" page="18b" n="5">부텨 미처 보ᅀᆞᄫᆞᆫ 사ᄅᆞ미 아니 잇ᄂᆞ니여</sent>
<sent type="main" lang="chi" page="18b-19a" n="6">叵有及見佛者不唯有波斯匿王妹。作比丘尼年百三十餘。見佛在世。</sent>"
<sent type="main" lang="kor" page="18b-19a" n="6">그ᄢᅴ 波斯匿王ㅅ 누의 스ᇰ ᄃᆞ외야 나히 一百 ^ 셜흐니어니 잇더니 긔 부텨를 아래 보ᅀᆞᄫᅢᆺ더라</sent>
<sent type="main" lang="chi" page="19a" n="1">王卽往問。佛何功德耶。</sent>
<sent type="main" lang="kor" page="19a" n="1">王이 듣고 즉자히 가 무로ᄃᆡ 부텻 功德이 엇더터시뇨</sent>
<sent type="main" lang="chi" page="19a" n="2">尼答曰。世尊威神備於經說。</sent>
<sent type="main" lang="kor" page="19a" n="2">對答호ᄃᆡ 世尊ㅅ 神奇ᄒᆞ신 이리ᅀᅡ 經에 다 닐엣거니와</sent>
<sent type="main" lang="chi" page="19a" n="3">我時年十歲佛來入宮殿內。</sent>
<sent type="main" lang="kor" page="19a" n="3">내 나히 열힌 저긔 부톄 오샤 우리 大闕에 드르시니</sent>
<sent type="main" lang="chi" page="19a" n="4">地皆作金色。</sent>
<sent type="main" lang="kor" page="19a" n="4">大闕 안히 고ᄅᆞᆫ 金ㅅ 비치러ᅌᅵ다</sent>
<sent type="main" lang="chi" page="19a-19b" n="5">我卽作禮金釵墮地緬與光合。</sent>
<sent type="main" lang="kor" page="19a-19b" n="5">내 드러 부텨ᄭᅴ 절ᄒᆞᅀᆞᆸ^다가 金 고지 ᄯᅡ해 디거늘 ᄯᅡ히 고ᄅᆞᆫ 金ㅅ 비칠ᄊᆡ</sent>
<sent type="main" lang="chi" page="19b" n="1">去後光歇尋之方得。</sent>
<sent type="main" lang="kor" page="19b" n="1">그 고ᄌᆞᆯ 얻다가 몯ᄒᆞ야 부텨 가신 後에 光明이 우ᅀᅧᆫᄒᆞ거ᅀᅡ 어두ᅌᅵ다</sent>
<sent type="main" lang="chi" page="19b" n="2">又云佛有八種音聲。</sent>
<sent type="main" lang="kor" page="19b" n="2">ᄯᅩ 닐오ᄃᆡ 부텻 목소리 여듧 가지시니</sent>
<!--원문없음-->
<sent type="anno" lang="kor" page="19b" n="3">여듧 가짓 소리ᄂᆞᆫ ᄒᆞ나핸 ᄀᆞ자ᇰ 됴ᄒᆞ신 소리오</sent>
<!--원문없음-->
<sent type="anno" lang="kor" page="19b" n="4">둘헨 보ᄃᆞ라ᄫᆞ신 소리오 세헨 맛가ᄫᆞ신 소리오</sent>
<!--원문없음-->
<sent type="anno" lang="kor" page="19b" n="5">네헨 尊코 智慧ᄅᆞᄫᆡ신 소리오 다ᄉᆞ샌 겨집 ᄀᆞᆮ디 아니ᄒᆞ신 소리오</sent>
<!--원문없음-->
<sent type="anno" lang="kor" page="19b" n="6">여스센 외디 아니ᄒᆞ신 소리오 닐구벤 깁고 머르신 소리오</sent>
<!--원문없음-->
<sent type="anno" lang="kor" page="19b" n="7">여들벤 다ᄋᆞ디 아니ᄒᆞ시ᄂᆞᆫ 소리라</sent>
<sent type="main" lang="chi" page="19b-20a" n="8">今海邊有鳥名曰羯隨。其音哀亮頗似萬一。</sent>
<sent type="main" lang="kor" page="19b-20a" n="8">이제 ^ 바ᄅᆞᆳ ᄀᆞᅀᅢ 잇ᄂᆞᆫ 羯隨라 호ᇙ 새 우루미 부텻 목소리 져기 ᄲᅥ즛ᄒᆞᅀᆞᄫᆞ니ᅌᅵ다</sent>
<sent type="main" lang="chi" page="20a" n="1">王求得此鳥</sent>
<sent type="main" lang="kor" page="20a" n="1">王이 그 새 소리ᄅᆞᆯ 듣고져 ᄒᆞ야 ᄒᆞ나ᄒᆞᆯ 어더다가 두니</sent>
<sent type="main" lang="chi" page="20a" n="2">旬日不鳴。</sent>
<sent type="main" lang="kor" page="20a" n="2">열흐리로ᄃᆡ 우루믈 아니 울ᄊᆡ</sent>
<sent type="main" lang="chi" page="20a" n="3">時靑衣映鏡嚴莊。</sent>
<sent type="main" lang="kor" page="20a" n="3">王이 안ᄒᆞᆯ 답ᄭᅧ ᄒᆞ더니 ᄒᆞᆫ 각시 아ᄎᆞᄆᆡ 粉 ᄇᆞᄅᆞ노라 ᄒᆞ야 거우룰 보거늘</sent>
<sent type="main" lang="chi" page="20a-20b" n="4">靑衣轉鏡還便輟響。</sent>
<sent type="main" lang="kor" page="20a-20b" n="4">그 새 거우루엣 제 그르멜 보고 우루리라 ᄒᆞ거늘</sent>
<sent type="main" lang="chi" page="20b" n="1"></sent>
<sent type="main" lang="kor" page="20b" n="1">그 각시 그 거우^룰 아ᅀᆞ니 그 새 아니 우니라</sent>
<sent type="main" lang="chi" page="20b" n="2">王曰若能使鳥鳴者。以爲夫人。</sent>
<sent type="main" lang="kor" page="20b" n="2">王이 大闕 안해 出令호ᄃᆡ 이 새 울의 ᄒᆞ니ᅀᅡ 夫人ᄋᆞᆯ 사모리라 ᄒᆞ야ᄂᆞᆯ</sent>
<sent type="main" lang="chi" page="20b" n="3">靑衣卽取諸鏡懸於四壁。</sent>
<sent type="main" lang="kor" page="20b" n="3">그 각시 거우룰 가져다가 네 ᄇᆞᄅᆞ매 ᄃᆞᆫ대</sent>
<sent type="main" lang="chi" page="20b" n="4">鳥見影顧眄迴惶悲鳴。</sent>
<sent type="main" lang="kor" page="20b" n="4">그 새 그 거우루엣 제 그르메ᄅᆞᆯ 보고 우루믈 우니</sent>
<sent type="main" lang="chi" page="20b" n="5">振迅淸暢和雅。</sent>
<sent type="main" lang="kor" page="20b" n="5">그 목소리 淸暢和雅ᄒᆞ더니</sent>
<!--원문없음-->
<sent type="anno" lang="kor" page="20b" n="6">淸은 ᄀᆞᆺᄀᆞᆺᄋᆞᆯ 씨오 暢ᄋᆞᆫ 싀훤ᄒᆞᆯ씨오 和ᄂᆞᆫ 溫和ᄒᆞᆯ씨오 雅ᄂᆞᆫ 正ᄒᆞᆯ씨라</sent><!--'ᄒᆞᆯ'이 나타나야 할 것 같으나 'ᄋᆞᆯ'로 보임-->
<sent type="main" lang="chi" page="20b-21a" n="7">王聞之乃悟起正眞道意。</sent>
<sent type="main" lang="kor" page="20b-21a" n="7">王이 듣고 正眞^道앳 ᄠᅳ들 니르ᄫᅡ다</sent>
<sent type="main" lang="chi" page="21a" n="1">卽拜靑衣爲第二夫人。</sent>
<sent type="main" lang="kor" page="21a" n="1">즉자히 그 각시ᄅᆞᆯ 둘찻 夫人 사ᄆᆞ니</sent>
<sent type="main" lang="chi" page="21a" n="2">婇女七千人咸皆歡喜。</sent>
<sent type="main" lang="kor" page="21a" n="2">七千 婇女ㅣ 다 깃거ᄒᆞ더라</sent>
<sent type="main" lang="chi" page="21a" n="3">時王宮內。常以四事供養二萬沙門。</sent>
<sent type="main" lang="kor" page="21a" n="3">그저긔 阿育王이 宮內예 沙門 二萬을 샤ᇰ녜 供養ᄒᆞ거늘</sent>
<sent type="main" lang="chi" page="21a" n="4">有外道梵志。門徒甚盛</sent>
<sent type="main" lang="kor" page="21a" n="4">外道梵志 제 무리 甚히 盛ᄒᆞ더니</sent>
<sent type="main" lang="chi" page="21a" n="5">忌害沙門。欲加陵毀。</sent>
<sent type="main" lang="kor" page="21a" n="5">沙門ᄋᆞᆯ 새와 허루리라 ᄒᆞ야</sent>
<sent type="main" lang="chi" page="21a-21b" n="6">乃選其衆中能幻化者。變爲異道。所奉神名夷摩旦羅。</sent>
<sent type="main" lang="kor" page="21a-21b" n="6">저희 무레 幻術 잘 ᄒᆞᄂᆞᆫ 사ᄅᆞᄆᆞᆯ ^ 골와 夷摩旦羅ㅣ라 호ᇙ 귓거싀 야ᇰᄌᆡ ᄃᆞ외니</sent>
<sent type="main" lang="chi" page="21b" n="1">一頭四面八目八臂。</sent>
<sent type="main" lang="kor" page="21b" n="1">ᄒᆞᆫ 머리예 네 ᄂᆞ치오 여듧 누니오 여듧 ᄇᆞᆯ히러니</sent>
<sent type="main" lang="chi" page="21b" n="2">強猛兇壯多從醜類。先巡邑里次到城門。</sent>
<sent type="main" lang="kor" page="21b" n="2">조ᄎᆞᆫ 귓것 二萬 ᄃᆞ리고 몬져 ᄆᆞᅀᆞᆯᄒᆞᆯ 다 도라 城門ᄋᆡ 다ᄃᆞ라 오나ᄂᆞᆯ</sent>
<sent type="main" lang="chi" page="21b" n="3">國中男女亡走失魄。</sent>
<sent type="main" lang="kor" page="21b" n="3">百姓ᄃᆞᆯ히 ᄎᆞ림 몯ᄒᆞ야 헤 조쳐 ᄃᆞᆮ더니</sent>
<sent type="main" lang="chi" page="21b" n="4">王下輿却蓋迎之於城門。問</sent>
<sent type="main" lang="kor" page="21b" n="4">王이 술위 브리여 蓋 앗고 城門에 迎逢ᄒᆞ야 그 귓것 ᄃᆞ려 무로ᄃᆡ</sent>
<sent type="main" lang="chi" page="21b-22a" n="5">其所欲得。</sent>
<sent type="main" lang="kor" page="21b-22a" n="5">므슷 ^ 이ᄅᆞᆯ ᄒᆞ고져 ᄒᆞᄂᆞᆫ다</sent>
<sent type="main" lang="chi" page="22a" n="1">鬼曰吾欲噉人。若惜民者。</sent>
<sent type="main" lang="kor" page="22a" n="1">그 귓거시 닐오ᄃᆡ 사ᄅᆞᄆᆞᆯ 자바먹고져 ᄒᆞ노니 百姓을 앗기거시든 沙門ᄋᆞᆯ 자바 주쇼셔</sent>
<sent type="main" lang="chi" page="22a" n="2">諸沙門悉不耕而食。費耗滋甚幸可見付。以充廚膳。</sent>
<sent type="main" lang="kor" page="22a" n="2">沙門ᄋᆞᆫ ᄂᆞᄆᆡ 지ᅀᅮᆫ 녀르믈 먹ᄂᆞ니ᅌᅵ다</sent>
<sent type="main" lang="chi" page="22a" n="3">王大恐懼遣使報僧。</sent>
<sent type="main" lang="kor" page="22a" n="3">王이 ᄀᆞ자ᇰ 두리여 沙門의손ᄃᆡ 사ᄅᆞᆷ 브려 니른대</sent>
<sent type="main" lang="chi" page="22a" n="4">時有一沙彌名端正。年十三白諸比丘。</sent>
<sent type="main" lang="kor" page="22a" n="4">ᄒᆞᆫ 샤ᇰ재 일후미 端正이라 호리 나히 열 세히러니</sent>
<sent type="main" lang="chi" page="22a-22b" n="5">我能降化之。</sent>
<sent type="main" lang="kor" page="22a-22b" n="5">모ᄃᆞᆫ 比丘ᄭᅴ 닐오ᄃᆡ 내 가도 어^루 降服ᄒᆡ요리ᅌᅵ다 ᄒᆞ고</sent>
<sent type="main" lang="chi" page="22b" n="1">卽到鬼所而告之曰。諸大比丘尋次當來。</sent>
<sent type="main" lang="kor" page="22b" n="1">귓것 잇ᄂᆞᆫ ᄃᆡ 와 닐오ᄃᆡ 녀느 굴근 比丘ㅣ ᄒᆞ마 오시리니 네 神奇ᄅᆞᆯ 내요려 ᄒᆞ거든</sent>
<sent type="main" lang="chi" page="22b" n="2">汝欲顯奇可待食竟。</sent>
<sent type="main" lang="kor" page="22b" n="2">아직 내 밥 머글 ᄊᆞᅀᅵᆯ 기드리라</sent>
<sent type="main" lang="chi" page="22b" n="3">時從鬼梵志二萬餘人。王大設供。</sent>
<sent type="main" lang="kor" page="22b" n="3">그ᄢᅴ 王이 귓것 위ᄒᆞ야 차바ᄂᆞᆯ 만히 准備ᄒᆞ야 뒷더니</sent>
<sent type="main" lang="chi" page="22b-23a" n="4">沙彌斂肴吸饌搖牙而盡。尚未充飽因取從鬼以次吞之。</sent>
<sent type="main" lang="kor" page="22b-23a" n="4">그 샤ᇰ재 그런 한 차바ᄂᆞᆯ 즉자히 다 먹고 ᄉᆞᆫᄌᆡ ᄇᆡᄅᆞᆯ 몯ᄎᆡ와 조ᄎᆞᆫ 귓거슬 자바 次第로 다 ᄉᆞᆷ^ᄭᅵ니</sent>
<sent type="main" lang="chi" page="23a" n="1">並隨神足皆在祇桓。</sent>
<sent type="main" lang="kor" page="23a" n="1">그 ᄉᆞᇝ긴 귓거시 다 祇洹애 가 냇더라</sent>
<!--원문없음-->
<sent type="anno" lang="kor" page="23a" n="2">祇陁ᄅᆞᆯ 祇洹이라도 ᄒᆞᄂᆞ니 싸홈 이기다 ᄒᆞ논 마리니 이 太子 나ᇙ 저긔 아바님 波斯匿이 싸홈 이기시니라</sent>
<sent type="main" lang="chi" page="23a" n="3">作幻梵志稽首謝過。求欲出家悉成沙門。後多得羅漢。</sent>
<sent type="main" lang="kor" page="23a" n="3">그제ᅀᅡ 梵志 두리여 그 샤ᇰ재 알ᄑᆡ 머리 조ᅀᅡ 降服ᄒᆞ야 다 出家ᄒᆞ니</sent>
<sent type="main" lang="chi" page="23a" n="4">王因此倍加信伏。</sent>
<sent type="main" lang="kor" page="23a" n="4">王이 더옥 佛法을 信ᄒᆞᅀᆞᆸ더라</sent>
<sent type="main" lang="chi" page="23a" n="5">時王欲建舍利塔。</sent>
<sent type="main" lang="kor" page="23a" n="5">阿育王이 舍利塔ᄋᆞᆯ 셰요리라 ᄒᆞ야</sent>
<sent type="main" lang="chi" page="23a-23b" n="6">將四兵衆至王舍城。取阿闍世王佛塔中舍利。</sent>
<sent type="main" lang="kor" page="23a-23b" n="6">四兵 ᄃᆞ리고 王^舍城의 가 阿闍王ᄋᆡ 셰욘 塔앳 舍利ᄅᆞᆯ 다 내ᅀᆞᆸ고</sent>
<!--원문없음-->
<sent type="anno" lang="kor" page="23b" n="1">阿育王이 阿闍世王ㄱ 子孫이라</sent>
<sent type="main" lang="chi" page="23b" n="2">如是取七佛塔中舍利。時王作八萬四千金銀琉璃頗梨篋。</sent>
<sent type="main" lang="kor" page="23b" n="2">ᄯᅩ 녀느 닐굽 塔앳 舍利ᄅᆞᆯ 다 내ᅀᆞᄫᅡ 金 銀 瑠璃 玻瓈로 八萬四千 筒ᄋᆞᆯ ᄆᆡᇰᄀᆞ라 舍利ᄅᆞᆯ 담ᅀᆞᆸ고</sent>
<sent type="main" lang="chi" page="23b-24a" n="3">又作八萬四千四寶瓶。以盛此篋。</sent>
<sent type="main" lang="kor" page="23b-24a" n="3">ᄯᅩ 金 銀 瑠璃 玻瓈로 八萬四千 甁을 ᄆᆡᇰᄀᆞ라 ^ 그 舍利ㅅ 筒ᄋᆞᆯ 담ᅀᆞᆸ고</sent>
<sent type="main" lang="chi" page="24a" n="1">又作無量百千幡幢傘蓋。</sent>
<sent type="main" lang="kor" page="24a" n="1">ᄯᅩ 無量百千 幡幢繖蓋ᄅᆞᆯ ᄆᆡᇰᄀᆞᅀᆞᄫᆞ니라</sent>
<sent type="main" lang="chi" page="24a" n="2">而立爲塔時巴連弗邑。有上座名曰耶舍。</sent>
<sent type="main" lang="kor" page="24a" n="2">그ᄢᅴ 巴連弗邑에 ᄒᆞᆫ 上座ᄋᆡ 일후미 耶舍ㅣ러니</sent>
<!--원문없음-->
<sent type="anno" lang="kor" page="24a" n="3">上座ᄂᆞᆫ 爲頭ᄒᆞᆫ 座ㅣ라</sent>
<sent type="main" lang="chi" page="24a" n="4">王詣彼所白上座曰。</sent>
<sent type="main" lang="kor" page="24a" n="4">王이 그 上座ᄭᅴ 가 닐오ᄃᆡ</sent>
<sent type="main" lang="chi" page="24a" n="5">我欲一日之中。立八萬四千佛塔遍此閻浮提。意願如是。</sent>
<sent type="main" lang="kor" page="24a" n="5">내 ᄒᆞᄅᆞᆺ 內예 八萬四千 佛塔ᄋᆞᆯ 閻浮提예 셰오져 ᄒᆞ노ᅌᅵ다</sent>
<sent type="main" lang="chi" page="24a-24b" n="6">時彼上座白言善哉。</sent>
<sent type="main" lang="kor" page="24a-24b" n="6">耶舍^ㅣ닐오ᄃᆡ 됴ᄒᆞ시ᅌᅵ다</sent>
<!--원문없음-->
<sent type="main" lang="kor" page="24b" n="1">王이 바ᄆᆡ 鬼神ᄋᆞᆯ 시겨 七寶ㅅ ᄀᆞᆯᄋᆞ로 八萬四千 寶塔ᄋᆞᆯ ᄆᆡᇰᄀᆞᆯ오</sent>
<!--원문없음-->
<sent type="main" lang="kor" page="24b" n="2">耶舍 尊者ᄅᆞᆯ 命ᄒᆞ야 소ᇇ가라ᄀᆞᆯ 펴아 八萬四千 가ᄅᆞ래 放光케 ᄒᆞ고</sent>
<!--원문없음-->
<sent type="main" lang="kor" page="24b-25a" n="3">ᄂᆞᆯ난 鬼神을 브려 ᄒᆞᆫ 光明곰 조차가 그 光明 다ᄃᆞᄅᆞᆫ ᄯᅡ해 ᄒᆞᆫ 날 ᄒᆞᆫᄢᅴ 塔ᄋᆞᆯ 셰라 ᄒᆞ^니</sent>
<!--원문없음-->
<sent type="main" lang="kor" page="25a" n="1">鬼神ᄃᆞᆯ히 닐오ᄃᆡ 뫼히 ᄀᆞ리여 서르 모ᄅᆞ거니 어느 ᄒᆞᆫᄢᅴ 셰리ᅌᅵᆺ고</sent>
<!--원문없음-->
<sent type="main" lang="kor" page="25a" n="2">王이 닐오ᄃᆡ 너희가 셰욜 야ᅌᆞ로 올히 ᄒᆞ야 이시라</sent>
<!--원문없음-->
<sent type="main" lang="kor" page="25a" n="3">내 阿脩羅ᄅᆞᆯ 브려 月食ᄒᆞ게 ᄒᆞ면 四天下ㅣ ᄒᆞᆫᄢᅴ 부플 티리니 그저긔 셰라 ᄒᆞ니</sent>
<!--원문없음-->
<sent type="main" lang="kor" page="25a" n="4">그 鬼神ᄃᆞᆯ히 月食ᄒᆞᇙ 저긔 八萬四千 塔ᄋᆞᆯ ᄒᆞᆫᄢᅴ 셰니</sent>
<!--원문없음-->
<sent type="main" lang="kor" page="25a-25b" n="5">그 塔^이 震旦國에 잇ᄂᆞ니도 열 아호비니</sent>
<!--원문없음-->
<sent type="main" lang="kor" page="25b" n="1">우리나라해도 全羅道 天冠山과 江原道 金剛山애 이 塔이 이셔 靈ᄒᆞᆫ 이리 겨시니라</sent>
<!--원문없음-->
<sent type="anno" lang="kor" page="25b" n="2">阿育王이 塔 이르ᅀᆞᄫᅩ미 厲王 마ᅀᆞᆫ 여슷찻 ᄒᆡ 戊辰이라</sent>
<sent type="main" lang="chi" page="25b-26a" n="3">阿育王弟名善容(亦名違馱首祗)入山遊獵。見諸梵志裸形曝露。以求神仙。</sent>
<sent type="main" lang="kor" page="25b-26a" n="3">阿育王ᄋᆡ 아ᅀᆞ 善容이 뫼해 山行 갯다가 보니 梵志ᄃᆞᆯ히 仙人ㅅ 道理 닷노라 ᄒᆞ야</sent>
<sent type="main" lang="chi" page="26a" n="1">或食樹葉或吸風服氣。或臥灰垢或臥荊棘。種種苦行以求梵福。</sent>
<sent type="main" lang="kor" page="26a" n="1">옷 바사도 이시며 나못닙도 머그며 ᄇᆞᄅᆞᆷ도 마시며 ᄌᆡ예도 누ᄫᅳ며 가ᄉᆡ남ᄀᆡ도 누ᄫᅥ 種種 苦行ᄒᆞ요ᄃᆡ</sent>
<sent type="main" lang="chi" page="26a" n="2">勞形苦體而無所得。王弟見而問曰。</sent>
<sent type="main" lang="kor" page="26a" n="2">得혼 이리 업더니 善容이 무로ᄃᆡ</sent>
<sent type="main" lang="chi" page="26a" n="3">在此行道。有何患累而無成辦。</sent>
<sent type="main" lang="kor" page="26a" n="3">너희 그리 묏고래 이셔 므슴 煩惱ᄅᆞᆯ 몯 ᄡᅳ러 ᄇᆞ리관ᄃᆡ 得道ᄅᆞᆯ 몯ᄒᆞ얫ᄂᆞᆫ다</sent>
<sent type="main" lang="chi" page="26a-26b" n="4">梵志報曰。坐有群鹿數共合會。我見心動不能自制。</sent>
<sent type="main" lang="kor" page="26a-26b" n="4">梵志 닐오ᄃᆡ 이ᅌᅥ긔 안자 이셔 사ᄉᆞ미 흘레 ᄒᆞ거든 보고 ᄆᆞᅀᆞᄆᆞᆯ 몯 치자바 得道ᄅᆞᆯ 몯ᄒᆞ얫노ᅌᅵ다</sent>
<sent type="main" lang="chi" page="26b" n="1">王子聞已尋生惡念。此等梵志服風。氣力羸惙猶有婬欲。過患不除。</sent>
<sent type="main" lang="kor" page="26b" n="1">善容이 너교ᄃᆡ 梵志ᄃᆞᆯ히 苦行ᄋᆞᆯ 뎌리ᄒᆞ요ᄃᆡ 煩惱ᄅᆞᆯ 몯 ᄠᅥ러ᄇᆞ리거니</sent>
<sent type="main" lang="chi" page="26b" n="2">釋子沙門飲食甘美。在好床坐。衣服隨時。香花自熏。</sent>
<sent type="main" lang="kor" page="26b" n="2">沙門이 됴ᄒᆞᆫ 음담 먹고 됴ᄒᆞᆫ 平床 우희 옷도 ᄆᆞᅀᆞᆷ 난 조초 ᄀᆞ라닙고 됴ᄒᆞᆫ 香 퓌우고 잇거니</sent>
<sent type="main" lang="chi" page="26b" n="3">豈得無欲。</sent>
<sent type="main" lang="kor" page="26b" n="3">貪欲이 언제 업스료 ᄒᆞ더니</sent>
<sent type="main" lang="chi" page="26b-27a" n="4">阿育聞弟有此議論。卽懷憂慼。</sent>
<sent type="main" lang="kor" page="25b-27a" n="4">阿育王이 듣고 시름^ᄒᆞ야 닐오ᄃᆡ</sent>
<sent type="main" lang="chi" page="27a" n="1">吾唯有一弟。忽生邪見恐永迷沒。我當方宜除其惡念。卽還宮內。</sent>
<sent type="main" lang="kor" page="27a" n="1">내 다ᄆᆞᆫ ᄒᆞᆫ 아ᇫ이 뎌런 모딘 ᄠᅳ들 머그니 아ᄆᆞ례나 고티게 호리라 ᄒᆞ고</sent>
<sent type="main" lang="chi" page="27a" n="2">敕諸妓女各自嚴莊。至善容所共相娛樂。</sent>
<sent type="main" lang="kor" page="27a" n="2">자냇긔 푸ᇰ류ᄒᆞᄂᆞᆫ 각시ᄅᆞᆯ 다 善容ᄋᆡ그ᅌᅦ 가 푸ᇰ류ᄒᆞ라 ᄒᆞ고</sent>
<sent type="main" lang="chi" page="27a" n="3">預敕大臣吾有所圖。若我敕卿殺善容者。卿等便諫。</sent>
<sent type="main" lang="kor" page="27a" n="3">大臣ᄋᆞᆯ 미리 긔걸ᄒᆞ요ᄃᆡ 나옷 善容일 주기라 ᄒᆞ거든 너희 말이라</sent>
<!--원문없음-->
<sent type="main" lang="kor" page="27a" n="4">王이 善容이 잇ᄂᆞᆫ ᄃᆡ 가 怒ᄒᆞ야 닐오ᄃᆡ</sent>
<!--원문없음-->
<sent type="main" lang="kor" page="27a-27b" n="5">네 엇뎨 내 푸ᇰ류ᄒᆞᄂᆞᆫ 겨지블 ᄃᆞ려다^가 노ᄂᆞᆫ다 ᄒᆞ고</sent>
<!--원문없음-->
<sent type="main" lang="kor" page="27b" n="1">大臣ᄃᆞᆯᄒᆞᆯ 블러 닐오ᄃᆡ</sent>
<!--원문없음-->
<sent type="main" lang="kor" page="27b" n="2">내 앗이 내 푸ᇰ류ᄒᆞᄂᆞᆫ 사ᄅᆞᄆᆞᆯ ᄃᆞ려다가 뒷ᄂᆞ니 너희 이 앗ᄋᆞᆯ 더브러다가 주기라</sent>
<sent type="main" lang="chi" page="27b" n="3">諸臣諫曰。時王默然聽臣所諫。</sent>
<sent type="main" lang="kor" page="27b" n="3">臣下ᄃᆞᆯ히 모다 말인대 王이 ᄯᅩ 누겨 닐오ᄃᆡ</sent>
<!--원문없음-->
<sent type="main" lang="kor" page="27b" n="4">그러면 닐웨ᄅᆞᆯ 뒷다가 주교리라 ᄒᆞ고 臣下 ᄃᆞ려 닐오ᄃᆡ</sent>
<!--원문없음-->
<sent type="main" lang="kor" page="27b-28a" n="5">내 옷 니피고 내 冠 쓰이고 내 宮의 드려 푸ᇰ류ᄒᆞᇙ 사ᄅᆞᆷ 뫼화 ᄀᆞ자ᇰ 즐기^게 ᄒᆞ라 ᄒᆞ고</sent>
<!--원문없음-->
<sent type="main" lang="kor" page="28a" n="1">ᄯᅩ ᄒᆞᆫ 臣下ᄅᆞᆯ 긔걸ᄒᆞ야 甲 닙고 갈 ᄲᅡᅘᅧ 들오 善容ᄋᆡ그ᅌᅦ 가 닐오ᄃᆡ</sent>
<!--원문없음-->
<sent type="main" lang="kor" page="28a" n="2">王子ㅅ 命이 닐웻 부니로소니 아ᄆᆞ례나 ᄆᆞᅀᆞᇝ ᄀᆞ자ᇰ 노라ᅀᅡ ᄒᆞ리ᅌᅵ다</sent>
<!--원문없음-->
<sent type="main" lang="kor" page="28a" n="3">주근 後에ᅀᅡ 뉘으츤ᄃᆞᆯ 미츠리여 ᄒᆞ야 니르고</sent>
<!--원문없음-->
<sent type="main" lang="kor" page="28a" n="4">엿쇄ᄅᆞᆯ 날마다 가 그 야ᇰᄋᆞ로 니르게 ᄒᆞ고</sent>
<sent type="main" lang="chi" page="28a" n="5">至七日到王遣使問云何。</sent>
<sent type="main" lang="kor" page="28a" n="5">닐웻자히 王이 사ᄅᆞᆷ 브려 무로ᄃᆡ</sent>
<sent type="main" lang="chi" page="28a-28b" n="6">王子七日之中意志自由快樂不乎。</sent>
<sent type="main" lang="kor" page="28a-28b" n="6">닐웻 ᄉᆞᅀᅵ예 ^ 네 快樂ᄋᆞᆯ 젼ᄭᆞᆺ ᄒᆞ얀다</sent>
<sent type="main" lang="chi" page="28b" n="1">弟報王曰。大王當知不見不聞有何快樂。</sent>
<sent type="main" lang="kor" page="28b" n="1">善容이 對答호ᄃᆡ 보도 몯ᄒᆞ며 듣도 몯거니 므스기 快樂ᄒᆞᄫᆞ리ᅌᅵᆺ고</sent>
<sent type="main" lang="chi" page="28b" n="2">王問弟曰。著吾服飾入吾宮殿。</sent>
<sent type="main" lang="kor" page="28b" n="2">王이 親히 가 무로ᄃᆡ 네 내 옷 닙고 내 宮殿에 드러</sent>
<sent type="main" lang="chi" page="28b" n="3">衆妓自娛食以甘美。</sent>
<sent type="main" lang="kor" page="28b" n="3">내 푸ᇰ류ᄫᅡ지 ᄃᆞ리고 됴ᄒᆞᆫ 차반 먹고 이쇼ᄃᆡ</sent>
<sent type="main" lang="chi" page="28b" n="4">何以面欺。不見不聞不快樂耶。</sent>
<sent type="main" lang="kor" page="28b" n="4">엇뎨 몯 듣고 몯 보노라 ᄒᆞᄂᆞᆫ다</sent>
<sent type="main" lang="chi" page="28b" n="5">弟白王言。應死之人。</sent>
<sent type="main" lang="kor" page="28b" n="5">善容이 닐오ᄃᆡ ᄒᆞ마 주글 싸ᄅᆞ미어니</sent>
<sent type="main" lang="chi" page="28b-29a" n="6">雖未命絕與死何異。</sent>
<sent type="main" lang="kor" page="28b-29a" n="6">當時로 사라^이신ᄃᆞᆯ 주구메셔 다ᄅᆞ리ᅌᅵᆺ가</sent>
<sent type="main" lang="chi" page="29a" n="1">當有何情著於五欲耶。</sent>
<sent type="main" lang="kor" page="29a" n="1">므슴 ᄆᆞᅀᆞᇝ겨ᇰ으로 貪欲ᄋᆞᆯ 펴리ᅌᅵᆺ고</sent>
<sent type="main" lang="chi" page="29a" n="2">王告弟曰。咄愚所啟。汝今一身憂慮百端。一身斷滅在欲不樂。</sent>
<sent type="main" lang="kor" page="29a" n="2">王이 닐오ᄃᆡ 어린 거사 네 다ᄆᆞᆫ ᄒᆞᆫ 모맷 목숨 위ᄒᆞ야도 그런 貪欲앳 즐거ᄫᅳᆫ ᄆᆞᅀᆞ미 업거니</sent>
<sent type="main" lang="chi" page="29a" n="3">豈況沙門釋子。</sent>
<sent type="main" lang="kor" page="29a" n="3">ᄒᆞᄆᆞᆯ며 無數劫에 주그락 살락 ᄒᆞ야 그지 업슨 受苦호미 엇더뇨</sent>
<!--원문없음-->
<sent type="main" lang="kor" page="29a-29b" n="4">沙門이 이ᄅᆞᆯ 시름ᄒᆞ야 出家ᄒᆞ야 道理 ᄇᆡ화 輪^廻 버술 이ᄅᆞᆯ 求ᄒᆞᄂᆞ니라</sent>
<sent type="main" lang="chi" page="29b" n="1">是時王子心開意解。前白王言。</sent>
<sent type="main" lang="kor" page="29b" n="1">그제ᅀᅡ 善容이 ᄆᆞᅀᆞ미 여러 王ᄭᅴ ᄉᆞᆯᄫᅩᄃᆡ</sent>
<sent type="main" lang="chi" page="29b" n="2">今聞王教乃得醒悟。</sent>
<sent type="main" lang="kor" page="29b" n="2">내 王 말ᄊᆞᆷ 듣ᄌᆞᆸ고ᅀᅡ 내 ᄆᆞᅀᆞ미 ᄭᆡᄃᆞᆮ과ᅌᅵ다</sent>
<sent type="main" lang="chi" page="29b" n="3">生老病死實可厭患。愁憂苦惱流轉不息。唯願大王。見聽爲道謹慎修行。</sent>
<sent type="main" lang="kor" page="29b" n="3">生老病死ㅣ 眞實로 슬ᄒᆞᆫ 이리로소ᅌᅵ다 나ᄅᆞᆯ 出家ᄒᆞ야 道理 ᄇᆡ호게 ᄒᆞ쇼셔</sent>
<sent type="main" lang="chi" page="29b" n="4">王告弟曰。宜知是時。弟卽辭王出</sent>
<sent type="main" lang="kor" page="29b" n="4">王이 깃거 그리 ᄒᆞ라 ᄒᆞ야ᄂᆞᆯ 善容이 즉자히 王ᄭᅴ 하딕ᄒᆞ고 나가</sent>
<sent type="main" lang="chi" page="29b-30a" n="5">爲沙門。奉持禁戒晝夜精勤。遂得阿羅漢果。</sent>
<sent type="main" lang="kor" page="29b-30a" n="5">沙^門이 ᄃᆞ외야 나지여 바미여 脩行ᄒᆞ야 阿羅漢 果ᄅᆞᆯ 得ᄒᆞ니라</sent>
<sent type="main" lang="chi" page="30a" n="1">時有大臣白阿育王言</sent>
<sent type="main" lang="kor" page="30a" n="1">ᄒᆞᆫ 臣下ㅣ 阿育王ᄭᅴ 닐오ᄃᆡ</sent>
<sent type="main" lang="chi" page="30a" n="2">難頭禾龍先輕阿闍世。奪佛𣯃去</sent>
<sent type="main" lang="kor" page="30a" n="2">아래 難頭禾龍王이 阿闍世王ᄋᆞᆯ 므더니 너겨 부텻 터리ᄅᆞᆯ 아ᅀᅡ 가니ᅌᅵ다</sent>
<sent type="main" lang="chi" page="30a-30b" n="3">阿育聞大瞋。即勅諸鬼神王。作鐵網鐵藉</sent>
<sent type="main" lang="kor" page="30a-30b" n="3">阿育王이 듣고 ᄀᆞ자ᇰ 怒ᄒᆞ야 鬼神ᄋᆞᆯ 出令ᄒᆞ야 鐵網ᄋᆞᆯ ᄆᆡᇰᄀᆞ^라</sent>
<!--원문없음-->
<sent type="anno" lang="kor" page="30b" n="1">鐵網ᄋᆞᆫ 쇠 그므리라</sent>
<sent type="main" lang="chi" page="30b" n="2">縱置須彌山下水中。欲縛取龍王</sent>
<sent type="main" lang="kor" page="30b" n="2">須彌山ㅅ 기슬글 후려 龍王ᄋᆞᆯ 자바 ᄆᆡ야 오려 ᄒᆞ더니</sent>
<sent type="main" lang="chi" page="30b" n="3">龍王大怖共設計言。</sent>
<sent type="main" lang="kor" page="30b" n="3">龍王이 ᄀᆞ자ᇰ 두리여 모다 議論호ᄃᆡ</sent>
<sent type="main" lang="chi" page="30b" n="4">阿育事佛當伺其臥取其宮殿。</sent>
<sent type="main" lang="kor" page="30b" n="4">阿育王이 부텨를 셤기ᅀᆞᆸᄂᆞ니</sent>
<sent type="main" lang="chi" page="30b" n="5">移著須彌山下。</sent>
<sent type="main" lang="kor" page="30b" n="5">자ᄂᆞᆫ ᄉᆞᅀᅵ 어더 宮殿을 드러다가 須彌山 아래 노코</sent>
<sent type="main" lang="chi" page="30b" n="6">水精塔中。自出與相見具說本末道意。狀其瞋必息</sent>
<sent type="main" lang="kor" page="30b" n="6">根源을 펴아 니르면 다ᇰ다이 怒ᄅᆞᆯ 잔치리라 ᄒᆞ고</sent>
<sent type="main" lang="chi" page="30b-31a" n="7">即便遣龍捧取阿育王宮殿</sent>
<sent type="main" lang="kor" page="30b-31a" n="7">즉자히 龍ᄋᆞᆯ 보내^야 阿育王 자ᄂᆞᆫ ᄉᆞᅀᅵ 어더 阿育王 宮殿을 드러다가 노하ᄂᆞᆯ</sent>
<sent type="main" lang="chi" page="31a" n="1">阿育王臥覺。不知是何處。見水精塔高八萬四千里</sent>
<sent type="main" lang="kor" page="31a" n="1">阿育王이 ᄭᆡ야보니 八萬四千 里ㅅ 노ᄑᆡ옛 水精塔이 잇거늘</sent>
<sent type="main" lang="chi" page="31a" n="2">喜怖交心。</sent>
<sent type="main" lang="kor" page="31a" n="2">ᄒᆞ녀ᄀᆞ론 과ᄒᆞ고 ᄒᆞ녀ᄀᆞ론 두리여 ᄒᆞ더니</sent>
<sent type="main" lang="chi" page="31a" n="3">難頭禾龍自出謝言。阿闍世王自與我佛𣯃</sent>
<sent type="main" lang="kor" page="31a" n="3">難頭禾龍王이 親히 나아 닐오ᄃᆡ 阿闍世王이 부텻 터리ᄅᆞᆯ 주실ᄊᆡ</sent>
<sent type="main" lang="chi" page="31a-31b" n="4">我不奪也。</sent>
<sent type="main" lang="kor" page="31a-31b" n="4">이 ^ 塔ᄋᆞᆯ 이르ᅀᆞᄫᅢᆺᄂᆞ니 내 앗ᄉᆞᆸ디 아니호ᅌᅵ다</sent>
<sent type="main" lang="chi" page="31b" n="1">釋迦文佛在世。與我要言。</sent>
<sent type="main" lang="kor" page="31b" n="1">釋迦文佛이 겨시ᇙ 저긔 내 부텨ᄭᅴ 말ᄊᆞᄆᆞᆯ ᄒᆞᅀᆞᄫᅩᄃᆡ</sent>
<sent type="main" lang="chi" page="31b" n="2">般泥洹後劫盡時。所有經戒及袈裟應器。我皆當取藏著是塔中。</sent>
<sent type="main" lang="kor" page="31b" n="2">涅槃ᄒᆞ신 後에 劫 다ᄋᆞᇙ 時節에 經과 袈裟와 바리와ᄅᆞᆯ 내다 가져다가 이 塔애 녀허 뒷ᄉᆞᆸ다가</sent>
<sent type="main" lang="chi" page="31b" n="3">彌勒來下當復出著。</sent>
<sent type="main" lang="kor" page="31b" n="3">彌勒이 나거시든 내야 받ᄌᆞᄫᅩ리ᅌᅵ다 ᄒᆞᅀᆞᄫᅩᅌᅵ다</sent>
<sent type="main" lang="chi" page="31b-32a" n="4">阿育王聞此言大謝。實不知此</sent>
<sent type="main" lang="kor" page="31b-32a" n="4">阿育王이 닐오ᄃᆡ ^ 내 그런 ᄠᅳ들 몰라 ᄒᆞ대ᇰ다 ᄒᆞ야ᄂᆞᆯ</sent>
<sent type="main" lang="chi" page="32a" n="1">難頭禾龍王。便使諸龍。還復阿育王宮殿置於本處。</sent>
<sent type="main" lang="kor" page="32a" n="1">難頭禾龍王이 龍ᄃᆞᆯ 브려 阿育王ㅅ 宮殿을 도로 드러다가 아랫 터헤 노ᄒᆞ니라</sent>
<!--원문없음-->
<sent type="main" lang="kor" page="32a" n="2">阿育王이 塔ᄋᆞᆯ ᄒᆞ마 이르ᅀᆞᆸ고 幡을 몯 ᄃᆞ라셔 病ᄒᆞ야 누ᄫᅥ셔 虛空애 비로ᄃᆡ</sent>
<sent type="main" lang="chi" page="32a" n="3">若威靈有感。願察我至誠</sent>
<sent type="main" lang="kor" page="32a" n="3">부톄 靈ᄒᆞ거시든 내 情誠을 ᄉᆞᆯ피쇼셔 ᄒᆞ니</sent>
<!--원문없음-->
<sent type="main" lang="kor" page="32a-32b" n="4">그 八萬四^千 塔이 다 알ᄑᆡ 와 벌오 ᄒᆞ나콤 王ᄭᅴ와 구펴든</sent>
<!--원문없음-->
<sent type="main" lang="kor" page="32b" n="1">王이 손ᅀᅩ 幡을 ᄃᆞ더니 次第로 다 도로 제 고대 가더라</sent>
<sent type="main" lang="chi" page="32b" n="2">由是病愈增算十二。故因名為續命幡。</sent>
<sent type="main" lang="kor" page="32b" n="2">阿育王이 그 幡 ᄃᆞᆯ오 病이 됴ᄒᆞᆯᄊᆡ 일후믈 續命幡이라 ᄒᆞ더라</sent>
<!--원문 없음-->
<sent type="anno" lang="kor" page="32b" n="3">續命은 命을 니ᅀᅳᆯ씨라</sent>
<!--원문 없음-->
<sent type="main" lang="kor" page="32b-33a" n="4">阿育王이 그저긔 臣下ᄃᆞᆯᄃᆞ려 雞雀精舍애 가 上座耶舍ᄭᅴ ^ 닐오ᄃᆡ</sent>
<!--원문 없음-->
<sent type="main" lang="kor" page="33a" n="1">부텨 授記ᄒᆞ샨 比丘ㅣ 아니 겨시니ᅌᅵᆺ가</sent>
<sent type="main" lang="chi" page="33a" n="2">耶舍答曰。佛般涅槃時。游行至摩偷羅國。告阿難曰。</sent>
<sent type="main" lang="kor" page="33a" n="2">耶舍ㅣ 對答호ᄃᆡ 부톄 涅槃ᄒᆞ시ᇙ 저긔 阿難이ᄃᆞ려 니ᄅᆞ샤ᄃᆡ</sent>
<sent type="main" lang="chi" page="33a" n="3">於我般涅槃百歲之後。當有長者子。名優波毱多。出家學道。</sent>
<sent type="main" lang="kor" page="33a" n="3">나 涅槃ᄒᆞᆫ 百年 後에 長者ᄋᆡ 아ᄃᆞᆯ 優婆掬多ㅣ라 호리 出家ᄒᆞ야 道理 ᄇᆡ호리라 ᄒᆞ시니</sent>
<sent type="main" lang="chi" page="33a-33b" n="4">已出世出家學道。是阿羅漢住在優留蔓荼山中。</sent>
<sent type="main" lang="kor" page="33a-33b" n="4">이제 ᄒᆞ마 世間애 나샤 出家ᄒᆞ^야 道理 ᄇᆡ화 阿羅漢이 ᄃᆞ외샤 優留蔓荼山애 겨시니ᅌᅵ다</sent>
<sent type="main" lang="chi" page="33b" n="1">王聞已歡喜踊躍。卽敕群臣速辦嚴駕。將無量眷屬往詣彼所。</sent>
<sent type="main" lang="kor" page="33b" n="1">王이 깃거 즉자히 臣下ㅣ며 眷屬ᄃᆞ려 가리라 ᄒᆞ더니</sent>
<sent type="main" lang="chi" page="33b" n="2">尊者思惟若王來者。無量將從受諸大苦。殺害微虫。</sent>
<sent type="main" lang="kor" page="33b" n="2">尊者ㅣ 너교ᄃᆡ 王이 오시면 졷ᄌᆞᄫᆞᆫ 한 사ᄅᆞ미 벌에ᄅᆞᆯ ᄇᆞᆯᄫᅡ 주기리라 ᄒᆞ야</sent>
<sent type="main" lang="chi" page="33b" n="3">答使者曰。我當自往詣王所。</sent>
<sent type="main" lang="kor" page="33b" n="3">使者 ᄃᆞ려 닐오ᄃᆡ 내 王ᄭᅴ 가리ᅌᅵ다</sent>
<sent type="main" lang="chi" page="33b-34a" n="4">時王聞尊者自來。歡喜踊躍從摩偷羅至巴連弗邑。</sent>
<sent type="main" lang="kor" page="33b-34a" n="4">王이 깃거 尊者 오ᇙ 길헤 ^ 舟桁ᄋᆞᆯ 올히 准備ᄒᆞ고</sent>
<!--원문 없음-->
<sent type="anno" lang="kor" page="34a" n="1">舟는 ᄇᆡ오 桁ᄋᆞᆫ 지ᇝ대라</sent>
<sent type="main" lang="chi" page="34a" n="2">於其中間開安舟桁。於桁懸諸幡蓋。</sent>
<sent type="main" lang="kor" page="34a" n="2">桁애 各色幡과 蓋와ᄅᆞᆯ ᄃᆞ라 기드리더니</sent>
<sent type="main" lang="chi" page="34a" n="3">時尊者優波崛多。將一萬八千阿羅漢衆。逕至王國。</sent>
<sent type="main" lang="kor" page="34a" n="3">優婆掬多尊者ㅣ 一萬八千 阿羅漢 ᄃᆞ리고 오나ᄂᆞᆯ</sent>
<sent type="main" lang="chi" page="34a-34b" n="4">王將諸大臣眷屬。卽出往尊者所。卽爲下食。五體投地向彼作禮。長跪合掌而作是言。</sent>
<sent type="main" lang="kor" page="34a-34b" n="4">王이 臣下ㅣ며 眷屬 ᄃᆞ리고 尊者ᄭᅴ 가 밥 받ᄌᆞᆸ고 ᄯᅡ해 업데여 禮數ᄒᆞ고 ᄭᅮ러 合掌ᄒᆞ야 닐오^ᄃᆡ</sent>
<sent type="main" lang="chi" page="34b" n="1">我今領此閻浮提。受於王位不以爲喜。今睹尊者踊躍無量。</sent>
<sent type="main" lang="kor" page="34b" n="1">내 閻浮提예 爲頭ᄒᆞᆫ 王이 ᄃᆞ외요ᄆᆞᆫ 깃브디 아니ᄒᆞ고 오ᄂᆞᆯ 尊者 보ᅀᆞᄫᅩ니 깃부미 그지 업서ᅌᅵ다 ᄒᆞ고</sent>
<sent type="main" lang="chi" page="34b" n="2">時王請尊者優波崛多入城。設種種座請</sent>
<sent type="main" lang="kor" page="34b" n="2">尊者ᄅᆞᆯ 請ᄒᆞ야 城의 드려 種種앳 座 ᄆᆡᇰᄀᆞᆯ오</sent>
<sent type="main" lang="chi" page="34b" n="3">尊者就坐。衆僧令往雞雀精舍。</sent>
<sent type="main" lang="kor" page="34b" n="3">尊者 올여 안치고 조ᄎᆞᆫ 쥬ᇰ으란 雞雀精舍로 보내오</sent>
<sent type="main" lang="chi" page="34b-35a" n="4">白尊者曰尊者顏貌端正。身體柔軟。而我形體醜陋。肌膚麤澀。</sent>
<sent type="main" lang="kor" page="34b-35a" n="4">尊者ᄭᅴ 닐오ᄃᆡ 尊者ᄂᆞᆫ 야ᇰᄌᆡ 端正ᄒᆞ고 ^ ᄉᆞᆯ히 보ᄃᆞ랍거시ᄂᆞᆯ 나ᄂᆞᆫ 야ᇰᄌᆡ 덧굿고 ᄉᆞᆯ히 세요ᅌᅵ다</sent>
<sent type="main" lang="chi" page="35a" n="1">尊者而說偈曰。</sent>
<sent type="main" lang="kor" page="35a" n="1">尊者ㅣ 偈ᄅᆞᆯ 지ᅀᅥ 닐오ᄃᆡ</sent>
<sent type="main" lang="chi" page="35a" n="2">我行布施時　　淨心好財物</sent>
<sent type="main" lang="kor" page="35a" n="2">내 부텨ᄭᅴ 布施ᄒᆞᅀᆞᄫᆞᆯ 쩌근 됴ᄒᆞᆫ 쳔랴ᅌᆞ로 호니</sent>
<sent type="main" lang="chi" page="35a" n="3">不如王行施　　以沙施於佛</sent>
<sent type="main" lang="kor" page="35a" n="3">王ᄋᆡ 몰애로 布施ᄒᆞ샤미 ᄀᆞᆮ디 아니호ᅌᅵ다</sent>
<!--원문없음-->
<sent type="anno" lang="kor" page="35a" n="4">尊者ᄂᆞᆫ 前生애 됴ᄒᆞᆫ 쳔랴ᅌᆞ로 부텻긔 布施ᄒᆞᆯᄊᆡ 이제 와 야ᇰᄌᆡ 곱고</sent>
<!--원문없음-->
<sent type="anno" lang="kor" page="35a" n="5">王ᄋᆞᆫ 前生애 몰애로 布施ᄒᆞᆯᄊᆡ 이제 와 야ᇰᄌᆡ 덧굿다 ᄒᆞ논 ᄠᅳ디라</sent>
<sent type="main" lang="chi" page="35a-35b" n="6">王復白優波崛多言。尊者示我佛所說法遊行處所。當往供養禮拜。</sent>
<sent type="main" lang="kor" page="35a-35b" n="6">王이 ᄯᅩ 尊者ᄭᅴ 닐오ᄃᆡ 如^來 說法ᄒᆞ시며 ᄃᆞᆮ니시던 ᄯᅡᄒᆞᆯ ᄀᆞᄅᆞ쳐시든 供養ᄒᆞᅀᆞᄫᅡ지ᅌᅵ다 ᄒᆞ고</sent>
<sent type="main" lang="chi" page="35b" n="1">時王將四兵軍衆。又持種種供養香華幡幢。及諸伎樂便將尊者。發去。</sent>
<sent type="main" lang="kor" page="35b" n="1">四兵 ᄃᆞ리고 種種 供養이며 香花ㅣ며 幢幡이며 푸ᇰᄅᆔ며 다 ᄀᆞ초 가지고 尊者 ᄃᆞ려나니라</sent>
<sent type="main" lang="chi" page="35b" n="2">尊者至隆頻林。此是如來生處。</sent>
<sent type="main" lang="kor" page="35b" n="2">尊者ㅣ ᄒᆞᆫ 수프레 가 닐오ᄃᆡ 이 如來 나신 ᄯᅡ히니ᅌᅵ다</sent>
<sent type="main" lang="chi" page="35b-36a" n="3">時王五體投地供養禮拜。卽立佛塔。</sent>
<sent type="main" lang="kor" page="35b-36a" n="3">王이 ᄯᅡ해 ᄂᆞ려 업데여 절ᄒᆞ고 供養^ᄒᆞᅀᆞᆸ고 塔 셰니라</sent>
<sent type="main" lang="chi" page="36a" n="1">此處菩薩六年苦行。</sent>
<sent type="main" lang="kor" page="36a" n="1">尊者ㅣ ᄯᅩ ᄒᆞᆫ 고대 가 닐오ᄃᆡ 이 如來 六年苦行ᄒᆞ더신 ᄯᅡ히니ᅌᅵ다</sent>
<sent type="main" lang="chi" page="36a" n="2">此處二女奉菩薩乳糜。</sent>
<sent type="main" lang="kor" page="36a" n="2">이ᅌᅦ셔 長者ㅣ ᄯᆞ리 如來ᄭᅴ 졋 粥 쑤어 받ᄌᆞᄫᆞ니ᅌᅵ다</sent>
<sent type="main" lang="chi" page="36a" n="3">時尊者將王至道場樹下。</sent>
<sent type="main" lang="kor" page="36a" n="3">ᄯᅩ 道場菩提樹 미틔 가 닐오ᄃᆡ</sent>
<!--원문없음-->
<sent type="anno" lang="kor" page="36a" n="4">道場菩提樹는 부텨마다 이 菩提 나모 미틔 成道ᄒᆞ실ᄊᆡ 道場菩提樹ㅣ라 ᄒᆞ니라</sent>
<!--원문없음-->
<sent type="anno" lang="kor" page="36a-36b" n="5">이 菩提樹는 우희 잇ᄂᆞᆫ 畢鉢羅樹ㅣ라</sent>
<sent type="main" lang="chi" page="36b" n="1">語王曰此樹菩薩以慈悲三昧力破魔兵衆。得阿耨多羅三藐三菩提處。</sent>
<sent type="main" lang="kor" page="36b" n="1">이 나모 미튼 如來 慈悲 三昧力으로 魔王ㅅ 兵馬이 긔시고 阿耨多羅三藐三菩提ᄅᆞᆯ 일우신 ᄯᅡ히ᅌᅵ다</sent>
<sent type="main" lang="chi" page="36b" n="2">時王捨無量珍寶種種供養。及起大塔廟。</sent>
<sent type="main" lang="kor" page="36b" n="2">王이 無量 보ᄇᆡᄅᆞᆯ 내야 種種 供養ᄒᆞᅀᆞᆸ고 큰 塔 셰니라</sent>
<sent type="main" lang="chi" page="36b" n="3">尊者將王至鳩尸那竭國。言</sent>
<sent type="main" lang="kor" page="36b" n="3">尊者ㅣ ᄯᅩ 拘尸國에 가 닐오ᄃᆡ</sent>
<sent type="main" lang="chi" page="36b-37a" n="4">此處如來具足作佛事畢。於無餘般涅槃。而般涅槃。</sent>
<sent type="main" lang="kor" page="36b-37a" n="4">이ᄂᆞᆫ 如來 부텻 일 ᄆᆞᄎᆞ시고 나^ᄆᆞᆫ 것 업슨 涅槃애 般涅槃ᄒᆞ신 ᄯᅡ히니ᅌᅵ다 ᄒᆞ야ᄂᆞᆯ</sent>
<sent type="main" lang="chi" page="37a" n="1">時王聞是語。憂惱迷悶躄地啼泣涕零。如是乃至與種種供養立大塔廟。</sent>
<sent type="main" lang="kor" page="37a" n="1">王이 ᄯᅡ해 업더디여 울오 種種 供養ᄒᆞᅀᆞᆸ고 큰 塔 셰니라</sent>
<sent type="main" lang="chi" page="37a" n="2">時王復白尊者曰。</sent>
<sent type="main" lang="kor" page="37a" n="2">王이 ᄯᅩ 尊者ᄭᅴ 닐오ᄃᆡ</sent>
<sent type="main" lang="chi" page="37a" n="3">我意願欲得見佛。諸大弟子佛之所記者。欲供養彼舍利。願爲示之。</sent>
<sent type="main" lang="kor" page="37a" n="3">부텻 굴근 弟子ᄃᆞᆯᄒᆡ 舍利ᄅᆞᆯ 어더 供養ᄒᆞᅀᆞᆸ고져 ᄒᆞ노니 ᄀᆞᄅᆞ치쇼셔</sent>
<sent type="main" lang="chi" page="37a" n="4">時尊者白王言。善哉善哉。</sent>
<sent type="main" lang="kor" page="37a" n="4">尊者ㅣ 닐오ᄃᆡ 됴ᄒᆞ시ᅌᅵ다</sent>
<sent type="main" lang="chi" page="37a-37b" n="5">大王能發如是妙心。時尊者將王至舍衛國。入祇桓精舍</sent>
<sent type="main" lang="kor" page="37a-37b" n="5">大王이 이런 貴^ᄒᆞᆫ ᄆᆞᅀᆞᄆᆞᆯ 내실쎠 ᄒᆞ고 王과 ᄒᆞ야 舍衛國 祇洹精舍애 가</sent>
<sent type="main" lang="chi" page="37b" n="1">以手指塔。此是尊者舍利弗塔。</sent>
<sent type="main" lang="kor" page="37b" n="1">소ᄂᆞ로 ᄀᆞᄅᆞ치며 닐오ᄃᆡ 이ᄂᆞᆫ 舍利弗ㅅ 塔이니ᅌᅵ다</sent>
<sent type="main" lang="chi" page="37b" n="2">王曰彼有何功德。</sent>
<sent type="main" lang="kor" page="37b" n="2">王이 무로ᄃᆡ 뎨 엇던 功德을 뒷더신고</sent>
<sent type="main" lang="chi" page="37b" n="3">尊者答曰。第二法王隨轉法輪。</sent>
<sent type="main" lang="kor" page="37b" n="3">對答호ᄃᆡ 버근 法王이시니 轉法을 조차 ᄒᆞ더시니ᅌᅵ다</sent>
<sent type="main" lang="chi" page="37b-38a" n="4">時王生大歡喜。捨十萬兩珍寶供養其塔。</sent>
<sent type="main" lang="kor" page="37b-38a" n="4">王이 十萬 兩ㅅ 보ᄇᆡᄅᆞᆯ 내야 供養^ᄒᆞ니라</sent>
<sent type="main" lang="chi" page="38a" n="1">次復示大目揵連塔。</sent>
<sent type="main" lang="kor" page="38a" n="1">尊者ㅣ ᄯᅩ 닐오ᄃᆡ 이ᄂᆞᆫ 大目楗連ㅅ 塔이니ᅌᅵ다</sent>
<sent type="main" lang="chi" page="38a" n="2">王應供養此塔。王復問曰彼有何功德。</sent>
<sent type="main" lang="kor" page="38a" n="2">王이 ᄯᅩ 功德을 무러늘 對答호ᄃᆡ</sent>
<sent type="main" lang="chi" page="38a" n="3">尊者答曰是神足第一。以足持踐地地卽振動。</sent>
<sent type="main" lang="kor" page="38a" n="3">神足이 第一이니 밧가라ᄀᆞ로 ᄯᅡᄒᆞᆯ 눌러도 ᄯᅡ히 드러치며</sent>
<sent type="main" lang="chi" page="38a" n="4">至於天宮。降伏難陀跋難陀龍王。</sent>
<sent type="main" lang="kor" page="38a" n="4">天宮에 가 難陁龍王과 跋難陁龍王ᄋᆞᆯ 降服ᄒᆡ시니ᅌᅵ다</sent>
<sent type="main" lang="chi" page="38a-38b" n="5">時王捨十萬兩珍寶。供養此塔。</sent>
<sent type="main" lang="kor" page="38a-38b" n="5">王이 ᄯᅩ 十萬 兩ㅅ ^ 보ᄇᆡᄅᆞᆯ 내야 供養ᄒᆞ니라</sent>
<sent type="main" lang="chi" page="38b" n="1">次復示摩訶迦葉塔語王言。此是摩訶迦葉禪窟。應當供養。</sent>
<sent type="main" lang="kor" page="38b" n="1">尊者ㅣ ᄯᅩ 닐오ᄃᆡ 이ᄂᆞᆫ 摩訶迦葉ㅅ 窟이니ᅌᅵ다</sent>
<sent type="main" lang="chi" page="38b" n="2">王問曰彼有何功德。答曰彼少欲知足</sent>
<sent type="main" lang="kor" page="38b" n="2">王이 ᄯᅩ 功德을 무른대 對答호ᄃᆡ 뎨 欲이 져그샤 足ᄒᆞᆫ 고ᄃᆞᆯ 아ᄅᆞ시고</sent>
<sent type="main" lang="chi" page="38b" n="3">頭陀第一。如來施以半座及僧伽梨衣。</sent>
<sent type="main" lang="kor" page="38b" n="3">頭陁ㅣ 第一이러시니 如來 ᄌᆞ걋 半座와 僧伽梨衣ᄅᆞᆯ 주시니</sent>
<!--원문없음-->
<sent type="anno" lang="kor" page="38b-39a" n="4">世尊이 多子塔 알ᄑᆡ 가샤 ᄌᆞ걋 座ᄅᆞᆯ ᄂᆞᆫ호아 迦葉이 안치시고</sent>
<!--원문없음-->
<sent typo="anno" lang="kor" page="39a" n="1">僧伽梨로 두르시고 니ᄅᆞ샤ᄃᆡ 내 正法眼藏ᄋᆞ로 너를 ᄀᆞ마니 맛디노니</sent>
<!--원문없음-->
<sent type="anno" lang="kor" page="39a" n="2">네 護持ᄒᆞ야 後에 뎐디ᄒᆞ라</sent>
<sent type="main" lang="chi" page="39a" n="3">愍念衆生興立正法。</sent>
<sent type="main" lang="kor" page="39a" n="3">衆生ᄋᆞᆯ 어여ᄲᅵ 너겨 正法을 셰시니ᅌᅵ다</sent>
<sent type="main" lang="chi" page="39a" n="4">時王捨十萬兩珍寶。供養是塔。</sent>
<sent type="main" lang="kor" page="39a" n="4">王이 ᄯᅩ 十萬 兩ㅅ 보ᄇᆡᄅᆞᆯ 내야 供養ᄒᆞ니라</sent>
<sent type="main" lang="chi" page="39a" n="5">次示尊者薄拘羅塔。應當供養。</sent>
<sent type="main" lang="kor" page="39a" n="5">尊者ㅣ ᄯᅩ 닐오ᄃᆡ 이ᄂᆞᆫ 薄拘羅ㅅ 塔ㅣ이니ᅌᅵ다</sent>
<sent type="main" lang="chi" page="39a-39b" n="6">王問曰彼有何功德。尊者答曰彼無病第一。</sent>
<sent type="main" lang="kor" page="39a-39b" n="6">王이 ᄯᅩ 功德을 무른대 對答호ᄃᆡ 無病이 第^一이러시니</sent>
<sent type="main" lang="chi" page="39b" n="1">乃至不爲人說一句法寂默無言。</sent>
<sent type="main" lang="kor" page="39b" n="1">ᄂᆞᆷ 위ᄒᆞ야 ᄒᆞᆫ 句ㅅ 法도 니르신 저기 업고 샤ᇰ녜 말 업더시니ᅌᅵ다</sent>
<sent type="main" lang="chi" page="39b" n="2">王曰以一錢供養。諸臣白王言。</sent>
<sent type="main" lang="kor" page="39b" n="2">王이 다ᄆᆞᆫ 돈 ᄒᆞᆫ 나ᄐᆞ로 供養ᄒᆞᆫ대 臣下ᄃᆞᆯ히 닐오ᄃᆡ</sent>
<sent type="main" lang="chi" page="39b" n="3">功德既等何故於此供養一錢。</sent>
<sent type="main" lang="kor" page="39b" n="3">功德이 녀느 ᄀᆞᆮ거시ᄂᆞᆯ 엇뎨 다ᄆᆞᆫ 돈 ᄒᆞᆫ 나ᄐᆞ로 供養ᄒᆞ시ᄂᆞ니ᅌᅵᆺ고</sent>
<sent type="main" lang="chi" page="39b-40a" n="4">王告之曰聽吾所說。雖除無明癡 智慧能鑑察 雖有薄拘句 於世何所益</sent>
<sent type="main" lang="kor" page="39b-40a" n="4">王이 닐오ᄃᆡ ᄌᆞ걋 모미 비록 智慧 ᄇᆞᆯᄀᆞ신ᄃᆞᆯ 世間애 므스기 有益^ᄒᆞ료 ᄒᆞ더라</sent>
<!--원문없음-->
<sent type="anno" lang="kor" page="40a" n="1">薄拘羅ㅣ 자내ᄲᅮᆫ 어디디ᄫᅵ ᄂᆞᆷ ᄀᆞᄅᆞ쵸ᄆᆞᆯ 아니ᄒᆞᆯᄊᆡ 世間애 有益ᄒᆞᆫ 주리 업스니라</sent>
<sent type="main" lang="chi" page="40a" n="2">時彼一錢還來至王所。</sent>
<sent type="main" lang="kor" page="40a" n="2">그ᄢᅴ 그 ᄒᆞᆫ 낫 도니 도로 王ᄭᅴ 오나ᄂᆞᆯ</sent><!--'낫' 이상함-->
<sent type="main" lang="chi" page="40a" n="3">時大臣輩見是希有事。異口同音讚彼。</sent>
<sent type="main" lang="kor" page="40a" n="3">臣下ᄃᆞᆯ히 보고 ᄒᆞᆫ 이ᄇᆞ로 기료ᄃᆡ</sent>
<sent type="main" lang="chi" page="40a" n="4">嗚呼尊者少欲知足。乃至不須一錢。</sent>
<sent type="main" lang="kor" page="40a" n="4">薄拘羅尊者ㅣ 淸白ᄒᆞ샤 ᄒᆞᆫ 돈도 아니 바ᄃᆞ시ᄂᆞ다 ᄒᆞ더라</sent>
<sent type="main" lang="chi" page="40a" n="5">復示阿難塔。語王言。此是阿難塔。應當供養。</sent>
<sent type="main" lang="kor" page="40a" n="5">尊者ㅣ ᄯᅩ 닐오ᄃᆡ 이ᄂᆞᆫ 阿難ㅅ 塔이니ᅌᅵ다</sent>
<sent type="main" lang="chi" page="40a-40b" n="6">王曰彼有何功德。答曰此人是佛侍者。</sent>
<sent type="main" lang="kor" page="40a-40b" n="6">王이 ᄯᅩ 功德을 무른대 ^ 對答호ᄃᆡ</sent>
<sent type="main" lang="chi" page="40b" n="1">是佛侍者。多聞第一撰集佛經。</sent>
<sent type="main" lang="kor" page="40b" n="1">이ᄂᆞᆫ 부텻 侍奉이러시니 多聞이 第一이시고 부텻 經을 ᄆᆡᇰᄀᆞᄅᆞ시니ᅌᅵ다</sent>
<sent type="main" lang="chi" page="40b" n="2">王卽捨百億兩珍寶而供養其塔。時臣白王言。</sent>
<sent type="main" lang="kor" page="40b" n="2">王이 百億兩ㅅ 보ᄇᆡᄅᆞᆯ 내야 供養ᄒᆞᆫ대 臣下ᄃᆞᆯ히 닐오ᄃᆡ</sent>
<sent type="main" lang="chi" page="40b" n="3">何故於此布施供養。皆悉勝前。</sent>
<sent type="main" lang="kor" page="40b" n="3">엇뎨 布施 供養이 ᄂᆞᄆᆡ그ᅌᅦ셔 더으시니ᅌᅵᆺ고</sent>
<sent type="main" lang="chi" page="40b-41a" n="4">王白諸臣聽吾所說。如來之體身 法身性淸淨 彼悉能奉持 是故供養勝</sent>
<sent type="main" lang="kor" page="40b-41a" n="4">王이 닐오ᄃᆡ 如來ㅅ 모ᄆᆞᆯ 뫼ᅀᆞᄫᅡ ᄃᆞᆮ니실ᄊᆡ 供養이 ᄂᆞ^ᄆᆡ그ᅌᅦ셔 더으며</sent>
<sent type="main" lang="chi" page="41a" n="1">法燈常存世 滅此愚癡冥 皆由從彼來 是故供養勝</sent>
<sent type="main" lang="kor" page="41a" n="1">如來ㅅ 法이 世間애 샤ᇰ녜 이셔 미혹ᄒᆞᆫ 어드ᄫᅳᆫ 이ᄅᆞᆯ 업게 ᄒᆞ샤미 다 阿難 尊者ㅅ 功이실ᄊᆡ 供養이 ᄂᆞᄆᆡ그ᅌᅦ셔 더으니라</sent>
<sent type="main" lang="chi" page="41a" n="2">爾時王供養上種種事恒遍。至菩提道場樹。此樹下如來得阿耨多羅三藐三菩提。</sent>
<sent type="main" lang="kor" page="41a" n="2">그ᄢᅴ 阿育王이 塔ᄋᆞᆯ 다 供養ᄒᆞ고 道場菩提樹 아래 다시 가</sent>
<sent type="main" lang="chi" page="41a" n="3">世間希有珍寶供養之事。供養菩提樹。</sent>
<sent type="main" lang="kor" page="41a" n="3">世間앳 貴ᄒᆞᆫ 보ᄇᆡ로 供養ᄒᆞᅀᆞᆸ더니</sent>
<sent type="main" lang="chi" page="41a-41b" n="4">時王夫人名曰低舍羅絺多。夫人作是念。</sent>
<sent type="main" lang="kor" page="41a-41b" n="4">王^ㅅ 夫人 일후미 低舍羅絺多ㅣ라 호리 너교ᄃᆡ</sent>
<sent type="main" lang="chi" page="41b" n="1">王今捨我持諸珍寶。至菩提樹間。</sent>
<sent type="main" lang="kor" page="41b" n="1">王이 날 ᄇᆞ리시고 보ᄇᆡ 가져 가 菩提樹 供養ᄒᆞ시ᄂᆞ니</sent>
<sent type="main" lang="chi" page="41b" n="2">我今當作方便殺菩提樹。樹既枯死葉便凋落。王當不復往彼。可得與我常相娛樂。</sent>
<sent type="main" lang="kor" page="41b" n="2">뎌 남ᄀᆞᆯ 이울에 ᄒᆞ면 내그ᅌᅦ 오시리라 ᄒᆞ고</sent>
<sent type="main" lang="chi" page="41b" n="3">夫人卽遣人以熱乳澆之。樹卽枯燥。時諸使人輩白王言。菩提樹忽然枯死。葉葉變落。</sent>
<sent type="main" lang="kor" page="41b" n="3">사ᄅᆞᆷ 브려 더ᄫᅳᆫ 져즐 브ᅀᅳ니 그 남기 즉자히 이울어늘</sent>
<sent type="main" lang="chi" page="41b" n="4">時王聞是語。卽迷悶躄地。</sent>
<sent type="main" lang="kor" page="41b" n="4">王이 이우다 듣고 ᄯᅡ해 업더디여 우더니</sent>
<sent type="main" lang="chi" page="41b-42a" n="5">時彼夫人見王憂愁不樂。</sent>
<sent type="main" lang="kor" page="41b-42a" n="5">夫人이 닐오ᄃᆡ 王이 시^름 마ᄅᆞ쇼셔</sent>
<sent type="main" lang="chi" page="42a" n="1">而白王言。王勿憂惱我當喜悅王心。</sent>
<sent type="main" lang="kor" page="42a" n="1">내 어루 王ㅅ ᄆᆞᅀᆞᄆᆞᆯ 즐기시게 호리ᅌᅵ다</sent>
<sent type="main" lang="chi" page="42a" n="2">王曰若無彼樹我命亦無。如來於彼樹。得阿耨多羅三藐三菩提。</sent>
<sent type="main" lang="kor" page="42a" n="2">王이 닐오ᄃᆡ 如來 뎌 나모 미틔셔 阿耨多羅三藐三菩提ᄅᆞᆯ 일우시니</sent>
<sent type="main" lang="chi" page="42a" n="3">彼樹既無我何用活耶。</sent>
<sent type="main" lang="kor" page="42a" n="3">뎌 남기 업거니 내 사라 므슴ᄒᆞ료 ᄒᆞ야ᄂᆞᆯ</sent>
<sent type="main" lang="chi" page="42a" n="4">夫人聞王決定語。還復令以冷乳灌之。彼樹尋復更生。</sent>
<sent type="main" lang="kor" page="42a" n="4">夫人이 두리여 도로 ᄎᆞᆫ 져즐 브ᅀᅳ니 菩提樹ㅣ 도로 살어늘</sent>
<sent type="main" lang="chi" page="42a-42b" n="5">王聞歡喜詣菩提樹下。睹於菩提樹目不暫捨。</sent>
<sent type="main" lang="kor" page="42a-42b" n="5">王이 듣고 깃거 그 나모 미틔 가 누늘 ^ 長常 ᄲᅡᆯ아 잇더라</sent>
<sent type="main" lang="chi" page="42b" n="1">時王各辦四實瓮。金銀琉璃頗梨盛諸香乳及諸香湯。</sent>
<sent type="main" lang="kor" page="42b" n="1">그저긔 王이 金 銀 瑠璃 玻厲로 네 가짓 도ᄀᆞᆯ ᄆᆡᇰᄀᆞ라 香乳와 香湯ᄋᆞᆯ 담고</sent>
<sent type="main" lang="chi" page="42b" n="2">持種種飲食幡幢寶蓋各有千種。及種種華香伎樂。</sent>
<sent type="main" lang="kor" page="42b" n="2">種種 음담과 보ᄇᆡ옛 幢幡蓋와 花香 푸ᇰ류를 ᄀᆞ초 准備ᄒᆞ야 두고</sent>
<sent type="main" lang="chi" page="42b" n="3">受持八支齋布薩。著白淨衣服。</sent>
<sent type="main" lang="kor" page="42b" n="3">齋戒ᄒᆞ야 ᄒᆡᆫ 淨衣 닙고</sent>
<!--원문 없음-->
<sent type="anno" lang="kor" page="42b" n="4">淨衣ᄂᆞᆫ 조ᄒᆞᆫ 오시라</sent>
<sent type="main" lang="chi" page="42b-43a" n="5">執持香鑪在於殿上。向四方作禮心念口言。</sent>
<sent type="main" lang="kor" page="42b-43a" n="5">香爐 바다 殿 우희 이셔 四方 向ᄒᆞ야 ^ 절ᄒᆞ고 닐오ᄃᆡ</sent>
<sent type="main" lang="chi" page="42a" n="1">如來賢聖弟子在諸方者。憐愍我故受我供養。</sent>
<sent type="main" lang="kor" page="43a" n="1">如來ㅅ 賢聖弟子ㅣ 四方애 겨시니ᄃᆞᆯ히 나ᄅᆞᆯ 어엿비 너기샤 내 供養ᄋᆞᆯ 바ᄃᆞ쇼셔</sent>
<sent type="main" lang="chi" page="43a" n="2">時王如是語時。三十萬比丘悉來集。彼大衆中十萬是阿羅漢。</sent>
<sent type="main" lang="kor" page="43a" n="2">그ᄢᅴ 三十萬 比丘ㅣ 다 모다 오니 十萬이 阿羅漢이러라</sent>
<sent type="main" lang="chi" page="43a" n="3">及凡夫比丘。上座之座無人坐。</sent>
<sent type="main" lang="kor" page="43a" n="3">그저긔 比丘ᄃᆞᆯ히 ᄆᆞᆺ 爲頭ᄒᆞᆫ 座ᄅᆞᆯ 뷔워 아니 아ᇇ거늘</sent>
<sent type="main" lang="chi" page="43a-43b" n="4">時王問諸比丘。上座云何而無人坐。時彼大衆中有一比丘。名曰耶舍。是大阿羅漢。具足六通。</sent>
<sent type="main" lang="kor" page="43a-43b" n="4">王이 무른대 耶舍ㅣ 對答^호ᄃᆡ</sent>
<sent type="main" lang="chi" page="43b" n="1">白王言此座上座之座。餘者豈敢於中而坐。</sent>
<sent type="main" lang="kor" page="43b" n="1">이 座ᄂᆞᆫ 上座ㅅ 座ㅣ니 년기 어듸ᄯᅥᆫ 안ᄌᆞ리ᅌᅵᆺ고</sent>
<sent type="main" lang="chi" page="43b" n="2">王復問曰。於尊者所更有上座耶。</sent>
<sent type="main" lang="kor" page="43b" n="2">王이 무로ᄃᆡ 尊者ㅅ 우희 ᄯᅩ 다ᄅᆞᆫ 上座ㅣ 잇ᄂᆞ니ᅌᅵᆺ가</sent>
<sent type="main" lang="chi" page="43b" n="3">尊者答曰。更有上坐大王佛之所說名曰賓頭盧。是上座應坐此處。</sent>
<sent type="main" lang="kor" page="43b" n="3">對答호ᄃᆡ 잇ᄂᆞ니 부텨 니ᄅᆞ샨 賓頭盧ㅣ ᄉᆞᆫᄌᆡ 사라 겨시니 긔ᅀᅡ 이 座애 안ᄌᆞ시리ᅌᅵ다</sent>
<sent type="main" lang="chi" page="43b" n="4">王王復白曰。可得見彼比丘不。</sent>
<sent type="main" lang="kor" page="43b" n="4">王이 닐오ᄃᆡ 어더 보ᅀᆞᄫᅡᆯ까</sent>
<sent type="main" lang="chi" page="43b-44a" n="5">尊者曰大王不久當見。尋當來至。</sent>
<sent type="main" lang="kor" page="43b-44a" n="5">耶舍ㅣ 닐오ᄃᆡ 아니 오라아 보시리니 ^ ᄒᆞ마 오시리ᅌᅵ다</sent>
<sent type="main" lang="chi" page="44a" n="1">王大歡喜。時尊者賓頭盧。將無量阿羅漢次第相隨。譬如雁王乘虛而來。在於上座</sent>
<sent type="main" lang="kor" page="44a" n="1">王이 ᄀᆞ자ᇰ 깃거ᄒᆞ더니 이ᅀᅳᆨ고 賓頭盧 尊者ㅣ 無量 阿羅漢 ᄃᆞ리고 鴈王ᄀᆞ티 虛空애 ᄂᆞ라와 上座애 안ᄭᅥ늘</sent>
<sent type="main" lang="chi" page="44a" n="2">諸比丘僧。各修禮敬次第而坐。</sent>
<sent type="main" lang="kor" page="44a" n="2">그ᅌᅦ 잇던 比丘ㅣ 다 니러 禮數ᄒᆞ고 次第로 안ᄌᆞ니라</sent>
<sent type="main" lang="chi" page="44a-44b" n="3">時王見尊者賓頭盧頭鬚皓白。辟支佛體頭面禮足。</sent>
<sent type="main" lang="kor" page="44a-44b" n="3">賓頭盧ㅣ 머리며 입거우지 조히 ᄒᆡ오 辟支佛야ᇰᄌᆡ러^니</sent>
<sent type="main" lang="chi" page="44b" n="1">長跪合掌白尊者言。</sent>
<sent type="main" lang="kor" page="44b" n="1">王이 머리 조ᅀᅡ 禮數ᄒᆞ고 ᄭᅮ러 合掌ᄒᆞ야 닐오ᄃᆡ</sent>
<sent type="main" lang="chi" page="44b" n="2">見世尊耶。</sent>
<sent type="main" lang="kor" page="44b" n="2">尊者ㅣ 世尊ᄋᆞᆯ 보ᅀᆞᄫᅡ 겨시니ᅌᅵᆺ가</sent>
<sent type="main" lang="chi" page="44b" n="3">時尊者賓頭盧。以手舉眉毛視王而言。</sent>
<sent type="main" lang="kor" page="44b" n="3">賓頭盧ㅣ 소ᄂᆞ로 눈서블 들오 王ᄋᆞᆯ 보며 닐오ᄃᆡ</sent>
<sent type="main" lang="chi" page="44b" n="4">昔如來將五百阿羅漢俱。初在王舍城安居。我爾時亦復在中。</sent>
<sent type="main" lang="kor" page="44b" n="4">긔 올ᄒᆞ니 녜 如來 五百 阿羅漢 ᄃᆞ리시고 王舍城의 겨샤 安居ᄒᆞ실 쩨도 내 그 中에 잇다ᅌᅵ다</sent>
<sent type="main" lang="chi" page="44b-45a" n="5">又復世尊住舍衛國。時給孤獨長者女。請佛及比丘僧。</sent>
<sent type="main" lang="kor" page="44b-45a" n="5">ᄯᅩ 世尊^이 舍衛國에 겨실 쩌긔 給孤獨長者ᄋᆡ ᄯᆞ리 부텨와 比丘ᄃᆞᆯᄒᆞᆯ 請ᄒᆞᅀᆞᄫᅡᄂᆞᆯ</sent>
<sent type="main" lang="chi" page="45a" n="1">時諸比丘各乘空而往彼。</sent>
<sent type="main" lang="kor" page="45a" n="1">그저긔 比丘ᄃᆞᆯ히 各各 虛空애 ᄂᆞ라 가더니</sent>
<sent type="main" lang="chi" page="45a" n="2">我於爾時以神力合大山往彼受請。</sent>
<sent type="main" lang="kor" page="45a" n="2">나ᄂᆞᆫ 神力으로 大山ᄋᆞᆯ 조쳐 가져 가니</sent>
<sent type="main" lang="chi" page="45a" n="3">時世尊責我正法那得現神足如是。</sent>
<sent type="main" lang="kor" page="45a" n="3">世尊이 나ᄅᆞᆯ 외다 ᄒᆞ샤 엇뎨 神足ᄋᆞᆯ 내야 뵈ᄂᆞᆫ다</sent>
<sent type="main" lang="chi" page="45a-45b" n="4">我今罰汝。常在於世不得取涅槃。護持我正法勿令滅也。</sent>
<sent type="main" lang="kor" page="45a-45b" n="4">내 이제 너를 罰ᄒᆞ야 涅槃 몯게 ^ ᄒᆞ노니 世間애 샤ᇰ녜 이셔 내 正法을 護持ᄒᆞ라시ᅌᅵ다</sent>
<sent type="main" lang="chi" page="45b" n="1">又復如來。將諸比丘僧入城乞食。</sent>
<sent type="main" lang="kor" page="45b" n="1">ᄯᅩ 如來 比丘ᄃᆞᆯ 더브르시고 城의 드러 乞食ᄒᆞ거시ᄂᆞᆯ</sent>
<sent type="main" lang="chi" page="45b" n="2">時王共二童子沙土中戲。</sent>
<sent type="main" lang="kor" page="45b" n="2">나도 조ᄍᆞᄫᅡ 가다니 두 아ᄒᆡ 몰앳 가온ᄃᆡ 이셔 노다가</sent>
<sent type="main" lang="chi" page="45b" n="3">遙見佛來捧於塵沙。奉上於佛。</sent>
<sent type="main" lang="kor" page="45b" n="3">부텨 오시거늘 보ᅀᆞᆸ고 몰애 우희여 부텨ᄭᅴ 받ᄌᆞᄫᅡᄂᆞᆯ</sent>
<sent type="main" lang="chi" page="45b-46a" n="4">時世尊記彼童子。於我滅度百歲之後。此童子於巴連弗邑。</sent>
<sent type="main" lang="kor" page="45b-46a" n="4">世尊이 記ᄒᆞ샤ᄃᆡ 나 滅度ᄒᆞᆫ 百年 後^에 요 아ᄒᆡ 巴蓮弗邑에 王이 ᄃᆞ외야</sent>
<sent type="main" lang="chi" page="46a" n="1">當受王位領閻浮提。名曰阿育。當廣布我舍利。一日之中當造八萬四千塔。</sent>
<sent type="main" lang="kor" page="46a" n="1">閻浮提ᄅᆞᆯ 가져 내 舍利로 八萬 四千 塔ᄋᆞᆯ 셰리라 ᄒᆞ더시니</sent>
<sent type="main" lang="chi" page="46a" n="2">今王身是也。</sent>
<sent type="main" lang="kor" page="46a" n="2">그 아ᄒᆡ 이젯 王 모미시니ᅌᅵ다</sent>
<sent type="main" lang="chi" page="46a" n="3">我爾時亦在於中。時王白尊者曰。</sent>
<sent type="main" lang="kor" page="46a" n="3">王이 ᄯᅩ 무로ᄃᆡ 尊者ㅣ 어듸 겨시니ᅌᅵᆺ고</sent>
<sent type="main" lang="chi" page="46a" n="4">尊者今住在何處。尊者答王曰。在於北山。山名揵陀摩羅。共諸同梵行僧俱。</sent>
<sent type="main" lang="kor" page="46a" n="4">對答호ᄃᆡ 楗陁摩羅山애 이셔 梵行ᄒᆞᄂᆞᆫ 쥬ᇰᄃᆞᆯ콰 ᄒᆞᆫᄃᆡ 잇노ᅌᅵ다</sent>
<sent type="main" lang="chi" page="46a-46b" n="5">王復問曰有幾眷屬。</sent>
<sent type="main" lang="kor" page="46a-46b" n="5">王^이 ᄯᅩ 무로ᄃᆡ 眷屬ᄋᆞᆫ 며치니ᅌᅵᆺ고</sent>
<sent type="main" lang="chi" page="46b" n="1">尊者答曰六萬阿羅漢。</sent>
<sent type="main" lang="kor" page="46b" n="1">對答호ᄃᆡ 六萬 阿羅漢이ᅌᅵ다</sent>
<sent type="main" lang="chi" page="46b" n="2">王今捨十萬兩金布施衆僧。</sent>
<sent type="main" lang="kor" page="46b" n="2">王이 나라해 出令호ᄃᆡ 王이 이제 十萬 兩ㅅ 金으로 모ᄃᆞᆫ 쥬ᇰ님내ᄭᅴ 布施ᄒᆞ시고</sent>
<sent type="main" lang="chi" page="46b" n="3">千瓮香湯溉灌菩提樹。</sent>
<sent type="main" lang="kor" page="46b" n="3">一千 독 香湯ᄋᆞ로 菩提樹에 믈 주시ᄂᆞ니</sent>
<sent type="main" lang="chi" page="46b" n="4">集諸五衆。</sent>
<sent type="main" lang="kor" page="46b" n="4">五衆이 다 모ᄃᆞ라 ᄒᆞ야ᄂᆞᆯ</sent>
<!--원문없음-->
<sent type="anno" lang="kor" page="46b-47a" n="5">五衆은 沙彌와 沙彌尼와 式叉^摩那와 比丘와 比丘尼왜라</sent>
<sent type="main" lang="chi" page="47a" n="1">時王子名曰拘那羅。在王右邊</sent>
<sent type="main" lang="kor" page="47a" n="1">王ㅅ 아ᄃᆞᆯ 拘那羅ㅣ라 호리 王ㅅ 겨틔 안잿다가</sent>
<sent type="main" lang="chi" page="47a" n="2">舉二指而不言說。</sent>
<sent type="main" lang="kor" page="47a" n="2">말란 아니ᄒᆞ고 두 소ᇇ가라ᄀᆞᆯ 드니</sent>
<sent type="main" lang="chi" page="47a" n="3">意欲二倍供養。</sent>
<sent type="main" lang="kor" page="47a" n="3">두 ᄇᆞᄅᆞᆯ 곱게 供養코져 ᄒᆞ논 ᄠᅳ디러니</sent>
<sent type="main" lang="chi" page="47a" n="4">大衆見之皆盡發笑。王亦發笑而語言。</sent>
<sent type="main" lang="kor" page="47a" n="4">大衆ᄃᆞᆯ히 다 우ᅀᅳ며 王도 우ᅀᅳ며 닐오ᄃᆡ</sent>
<sent type="main" lang="chi" page="47a" n="5">嗚呼王子乃有增益功德。</sent>
<sent type="main" lang="kor" page="47a" n="5">이 아기 功德을 더으놋다 ᄒᆞ고 닐오ᄃᆡ</sent>
<sent type="main" lang="chi" page="47a-47b" n="6">王復言我復以三十萬兩金供養衆僧。</sent>
<sent type="main" lang="kor" page="47a-47b" n="6">내 ᄯᅩ 三十萬 兩ㅅ 金으로 모ᄃᆞᆫ 쥬ᇰ님내^ᄅᆞᆯ 供養ᄒᆞ며</sent>
<sent type="main" lang="chi" page="47b" n="1">復加千瓮香湯。洗浴菩提樹。</sent>
<sent type="main" lang="kor" page="47b" n="1">ᄯᅩ 一千 독 香湯ᄋᆞᆯ 더 내야 菩提樹를 싯교리라 ᄒᆞ야ᄂᆞᆯ</sent>
<sent type="main" lang="chi" page="47b" n="2">時王子復舉四指。白上座曰。</sent>
<sent type="main" lang="kor" page="47b" n="2">그 王子ㅣ ᄯᅩ 네 소ᇇ가라ᄀᆞᆯ 드러늘 王이 도라보고 上座ᄭᅴ 닐오ᄃᆡ</sent>
<sent type="main" lang="chi" page="47b" n="3">除我庫藏之物。</sent>
<sent type="main" lang="kor" page="47b" n="3">내 庫앳 쳔랴ᇰᄋᆞ란 말오</sent>
<sent type="main" lang="chi" page="47b" n="4">餘一切物及閻浮提。夫人婇女諸臣眷屬。及我拘那羅子。</sent>
<sent type="main" lang="kor" page="47b" n="4">그 外옛 녀나ᄆᆞᆫ 것과 閻浮提와 夫人과 婇女와 臣下와 이 아기 조쳐 다 내야</sent>
<sent type="main" lang="chi" page="47b-48a" n="5">皆悉布施賢聖衆僧。唱令國界。</sent>
<sent type="main" lang="kor" page="47b-48a" n="5">賢聖 쥬ᇰ님^내ᄭᅴ 布施ᄒᆞ노ᅌᅵ다 ᄒᆞ고 나라해 出令ᄒᆞ니라</sent>
<sent type="main" lang="chi" page="48a" n="1">時王上座及比丘僧。以千甕香湯。洗浴菩提樹時。</sent>
<sent type="main" lang="kor" page="48a" n="1">그ᄢᅴ 王과 上座와 比丘ᄃᆞᆯ히 香湯ᄋᆞ로 菩提樹를 싯기니</sent>
<sent type="main" lang="chi" page="48a" n="2">菩提樹倍復嚴好增長茂盛。時王及諸群臣生大歡喜。</sent>
<sent type="main" lang="kor" page="48a" n="2">그 남기 倍倍히 싁싁ᄒᆞ고 길어늘 王이며 臣下ㅣ 다 ᄀᆞ자ᇰ 깃거ᄒᆞ더라</sent>
<sent type="main" lang="chi" page="48a" n="3">王卽稽首敬禮衆。語沙彌言。我因汝等施僧衣。</sent>
<sent type="main" lang="kor" page="48a" n="3">그제ᅀᅡ 王이 쥬ᇰ님내ᄭᅴ 우브터 아래 니르리 손ᅀᅩ 진지ᄒᆞ야 供養ᄒᆞ고</sent>
<sent type="main" lang="chi" page="48a-48b" n="4">復以三衣并四億萬兩珍寶。</sent>
<sent type="main" lang="kor" page="48a-48b" n="4">袈裟^와 四億萬 兩ㅅ 보ᄇᆡ로 五部衆을 布施ᄒᆞ고</sent>
<!--원문 없음-->
<sent type="anno" lang="kor" page="48b" n="1">五部衆은 우흿 五衆이라</sent>
<sent type="main" lang="chi" page="48b" n="2">復以四十億萬兩珍寶。贖取閻浮提宮人綵女。及大子群臣。</sent>
<sent type="main" lang="kor" page="48b" n="2">ᄯᅩ 四十億萬 兩ㅅ 보ᄇᆡ로 閻浮提와 夫人과 婇女와 太子와 臣下와ᄅᆞᆯ 도로 사아 내니</sent>
<sent type="main" lang="chi" page="48b" n="3">阿育王所作功德無量如是。</sent>
<sent type="main" lang="kor" page="48b" n="3">阿育王ㅅ 功德 그지 업수미 이러ᄒᆞ더라</sent>
<sent type="main" lang="chi" page="48b-49a" n="4">王有太子。名達摩跋檀那。齊言法益。是起八萬四千塔日所生也。</sent>
<sent type="main" lang="kor" page="48b-49a" n="4">阿育王ᄋᆡ 太子 法益^이 八萬四千 塔 셰ᅀᆞᄫᆞᆫ 나래 나니</sent>
<!--원문없음-->
<sent type="anno" lang="kor" page="49a" n="1">法益이 긔 拘那羅ㅣ니 이 太子ㅅ 누니 ᄀᆞᆺᄀᆞᆺ고 고ᄫᆞᆫ 야ᅌᅵ 拘那羅ㅣ라 호ᇙ 새 누니 ᄀᆞᆮᄒᆞᆯᄊᆡ 拘那羅ㅣ라 ᄒᆞ더라</sent>
<sent type="main" lang="chi" page="49a" n="2">風姿明雅有文武稱。善彈一弦琴。</sent>
<sent type="main" lang="kor" page="49a" n="2">이 太子ᄋᆡ 擧動이 쳔쳔ᄒᆞ고 글도 잘 ᄒᆞ며 활도 잘 쏘며 一絃琴을 잘 노더니</sent>
<!--원문없음-->
<sent type="anno" lang="kor" page="49a" n="3">絃은 시우리라</sent>
<sent type="main" lang="chi" page="49a" n="4">王有一別房夫人。夫人懷恨既深。</sent>
<sent type="main" lang="kor" page="49a" n="4">王ㅅ 夫人 ᄒᆞ나히 그 太子ᄅᆞᆯ ᄉᆞ라ᇰᄒᆞ야 더러ᄫᅳᆫ ᄠᅳ들 ᄒᆞ거늘</sent>
<sent type="main" lang="chi" page="49a-49b" n="5">又恐事泄密欲棄之。</sent>
<sent type="main" lang="kor" page="49a-49b" n="5">太子ㅣ 구^틔여 從티 아니ᄒᆞᆫ대 그 夫人이 怨望ᄒᆞ고 제 이리 現露ᄒᆞᇙ가 ᄒᆞ야</sent>
<!--원문없음-->
<sent type="anno" lang="kor" page="49b" n="1">現露ᄂᆞᆫ 나다날씨라</sent>
<sent type="main" lang="chi" page="49b" n="2">因白王曰。</sent>
<sent type="main" lang="kor" page="49b" n="2">아ᄆᆞ례나 뎌 太子ᄅᆞᆯ 모ᄢᅴ ᄆᆡᇰᄀᆞ로리라 ᄒᆞ야 王ᄭᅴ 닐오ᄃᆡ</sent>
<sent type="main" lang="chi" page="49b" n="3">當今華裔一化四海同風。太子年德俱美文武備通。</sent>
<sent type="main" lang="kor" page="49b" n="3">이제 四方이 大平ᄒᆞ니 太子ㅣ 德과 ᄌᆡ조왜 ᄀᆞᄌᆞ란ᄃᆡ</sent>
<sent type="main" lang="chi" page="49b" n="4">宜可鎮撫邊要以取百姓之心。</sent>
<sent type="main" lang="kor" page="49b" n="4">ᄀᆞᆺ 나라해 보내샤 人心ᄋᆞᆯ 뫼호게 ᄒᆞ쇼셔</sent>
<sent type="main" lang="chi" page="49b-50a" n="5">王從其志。卽分部兵衆以送。太子在鎮甚有治能</sent>
<sent type="main" lang="kor" page="49b-50a" n="5">王이 그 말 드러 太子ᄅᆞᆯ ^ 보내니 太子ㅣ 가 公事ᄅᆞᆯ 甚히 잘 ᄒᆞ더라</sent>
<sent type="main" lang="chi" page="50a" n="1">歲餘王忽遍身患臭。</sent>
<sent type="main" lang="kor" page="50a" n="1">ᄒᆞᆫ ᄒᆡ 남ᄌᆞᆨᄒᆞ거늘 王이 病을 호ᄃᆡ 오ᄋᆞᆫ 모미 고ᄅᆞᆫ 더러ᄫᅳᆫ 내 나거늘</sent>
<sent type="main" lang="chi" page="50a" n="2">天下師藥皆不能治。</sent>
<sent type="main" lang="kor" page="50a" n="2">天下앳 醫員이 고티다가 몯ᄒᆞ야ᄂᆞᆯ</sent>
<sent type="main" lang="chi" page="50a" n="3">夫人密使人訊訪</sent>
<sent type="main" lang="kor" page="50a" n="3">그 夫人이 ᄀᆞᄆᆞ니 사ᄅᆞᄆᆞᆯ 브려</sent>
<sent type="main" lang="chi" page="50a" n="4">國內。與王病同者。破腹看之。</sent>
<sent type="main" lang="kor" page="50a" n="4">나랏 內예 王ㅅ 病 ᄀᆞᆮᄒᆞᆫ 사ᄅᆞᄆᆞᆯ 어더 ᄃᆞ려다가 ᄇᆡᄅᆞᆯ ᄩᅡ보니</sent>
<sent type="main" lang="chi" page="50a-50b" n="5">得一黑虫長數寸。臭不可近。</sent>
<sent type="main" lang="kor" page="50a-50b" n="5">그 소배 거믄 벌에 기리 두ᅀᅥ 츤 ᄒᆞ^니 잇고 내 하 더러ᄫᅥ 사ᄅᆞ미 몯 나ᅀᅡ가리러라</sent>
<sent type="main" lang="chi" page="50b" n="1">卽取衆藥灌之。其臭彌甚。又以大蒜熏之。</sent>
<sent type="main" lang="kor" page="50b" n="1">온 가짓 藥ᄋᆞᆯ 브ᅀᅮᄃᆡ 그 내 더욱 甚ᄒᆞ다가 마ᄂᆞᆳ 氣韻을 쐬니</sent>
<sent type="main" lang="chi" page="50b" n="2">虫死而臭歇。於是白王曰。</sent>
<sent type="main" lang="kor" page="50b" n="2">그 벌에 죽고 그 내 즉자히 업거늘 그 夫人이 王ᄭᅴ 닐오ᄃᆡ</sent>
<sent type="main" lang="chi" page="50b" n="3">妾能治王必使得差。願聽我七日爲王。</sent>
<sent type="main" lang="kor" page="50b" n="3">王ㅅ 病을 내 어루 고티ᅀᆞᄫᅩ리니 나ᄅᆞᆯ 닐웨만 王이 ᄃᆞ외에 ᄒᆞ쇼셔</sent>
<sent type="main" lang="chi" page="50b-51a" n="4">王喜而許之曰但令我差七日何有哉。</sent>
<sent type="main" lang="kor" page="50b-51a" n="4">王이 깃거 닐오ᄃᆡ 내 病을 됴케 ᄒᆞᆯ 씨언뎌ᇰ 닐웨 王 ^ ᄃᆞ외요미 므슴ᄒᆞ료 ᄒᆞ야ᄂᆞᆯ</sent>
<sent type="main" lang="chi" page="51a" n="1">夫人卽以大蒜與王。令服之便愈。</sent>
<sent type="main" lang="kor" page="51a" n="1">夫人이 마ᄂᆞᄅᆞᆯ 받ᄌᆞᄫᅡ 좌시게 ᄒᆞ니 즉자히 됴커늘</sent>
<sent type="main" lang="chi" page="51a" n="2">夫人卽嫌恨太子。卽矯敕挑其兩眼。令餘人代之。國法以王齒爲印。乃以臘摸王齒而印之。</sent>
<sent type="main" lang="kor" page="51a" n="2">그 夫人이 王이 ᄃᆞ외야 勅書 ᄆᆡᇰᄀᆞ라 太子ᄭᅴ 보내야 두 누ᇆᄌᆞᅀᆞᄅᆞᆯ ᄲᅡᅘᅧ 보내라 ᄒᆞ고</sent>
<sent type="main" lang="chi" page="51a" n="3">太子奉敕歡喜無怨。</sent>
<sent type="main" lang="kor" page="51a" n="3">다ᄅᆞᆫ 사ᄅᆞᄆᆞᆯ 갑새 보내니 太子ㅣ 아바니ᇝ 勅書ㅣ신가 너겨</sent>
<sent type="main" lang="chi" page="51a" n="4">先挑一眼置掌中。</sent>
<sent type="main" lang="kor" page="51a" n="4">깃ᄉᆞᄫᅡ ᄒᆞᆫ 눈 ᄲᅡᅘᅧ 소ᇇ바다ᅌᅢ 연자 두고 오래 보니</sent>
<sent type="main" lang="chi" page="51a-51b" n="5">看之良久乃悟苦空無我。得須陀洹道。</sent>
<sent type="main" lang="kor" page="51a-51b" n="5">苦^空無我ᄅᆞᆯ 아라 須陁洹道ᄅᆞᆯ 得ᄒᆞ니라</sent>
<sent type="main" lang="chi" page="51b" n="1">然後以一眼與之。於是與其妃相攜步行出城。</sent>
<sent type="main" lang="kor" page="51b" n="1">그리코ᅀᅡ ᄯᅩ ᄒᆞᆫ 누늘 ᄆᆞᄌᆞ ᄲᅡᅘᅧ 그 使者ᄅᆞᆯ 맛디고</sent>
<sent type="main" lang="chi" page="51b" n="2">行人爲之流涕。悉仰頭呼天。</sent>
<sent type="main" lang="kor" page="51b" n="2">자내 妃子와 서르 븓드러 城 밧긔 거러나니 길 녀ᇙ 사ᄅᆞ미 울오 닐오ᄃᆡ</sent>
<sent type="main" lang="chi" page="51b" n="3">太子有何罪乃致此耶。</sent>
<sent type="main" lang="kor" page="51b" n="3">하ᄂᆞᆯ하 太子ㅣ 므슷 罪 겨시관ᄃᆡ 이리 ᄃᆞ외어시뇨 ᄒᆞ고</sent>
<sent type="main" lang="chi" page="51b" n="4">辭拜嗚咽並不能復起。亦有感激致死者。</sent>
<sent type="main" lang="kor" page="51b" n="4">절ᄒᆞ야 보내며 모ᄀᆞᆯ 몌여 셜ᄫᅥ 주그니도 잇더라</sent>
<sent type="main" lang="chi" page="51b-52a" n="5">乞食流迸遇還本國。</sent>
<sent type="main" lang="kor" page="51b-52a" n="5">太^子ㅣ 것ᄫᅡᅀᅵ ᄃᆞ외야 빌머거 사니다가 마초아 믿나라해 도라오니</sent>
<sent type="main" lang="chi" page="52a" n="1">猶持一弦琴在所而彈之。</sent>
<sent type="main" lang="kor" page="52a" n="1">ᄉᆞᆫᄌᆡ 一絃琴을 가져 ᄃᆞᆮ니며 간 ᄃᆡ마다 노더라</sent>
<sent type="main" lang="chi" page="52a" n="2">時有大臣。識是太子亦知夫人所爲。不敢以問。</sent>
<sent type="main" lang="kor" page="52a" n="2">그ᄢᅴ 大臣이 太子ᅟᅵᆫ 고ᄃᆞᆯ 아란마ᄅᆞᆫ 夫人ᄋᆞᆯ 므ᅀᅴ여 내야 닐오ᄆᆞᆯ 몯ᄒᆞ야</sent>
<sent type="main" lang="chi" page="52a" n="3">乃因餘人啟王。外有一盲人能彈琴。備六十四伎變弄殊絕。不可不聞。</sent>
<sent type="main" lang="kor" page="52a" n="3">ᄒᆞᆫ 사ᄅᆞᄆᆞᆯ 브터 王ᄭᅴ 닐오ᄃᆡ 밧긔 ᄒᆞᆫ 쇼겨ᅌᅵ 琴을 잘 노ᄂᆞᅌᅵ다</sent>
<sent type="main" lang="chi" page="52a-52b" n="4">王卽召之乃見其子。</sent>
<sent type="main" lang="kor" page="52a-52b" n="4">王이 불러 보니 ᄌᆞ걋 太^子ㅣ러라</sent>
<sent type="main" lang="chi" page="52b" n="1">子婦悶絕墜地。</sent>
<sent type="main" lang="kor" page="52b" n="1">마조 보아 太子와 며느리왜 차림 몯ᄒᆞ얫다가 ᄭᆡ니</sent>
<sent type="main" lang="chi" page="52b" n="2">方悟是夫人所爲。王先受五戒不復殺生。</sent>
<sent type="main" lang="kor" page="52b" n="2">그제ᅀᅡ 그 根源을 아라 그 夫人ᄋᆞᆯ 주규려 ᄒᆞ거늘</sent>
<sent type="main" lang="chi" page="52b" n="3">太子聞夫人被刑。結氣發病而死。</sent>
<sent type="main" lang="kor" page="52b" n="3">太子ㅣ 슬허 마ᄅᆞ쇼셔 請ᄒᆞᅀᆞᄫᅡᄂᆞᆯ</sent>
<!--원문없음-->
<sent type="main" lang="kor" page="52b" n="4">王이 듣디 아니ᄒᆞ고 브레 ᄉᆞ라 주기니라</sent>
<!--원문없음-->
<sent type="main" lang="kor" page="52b" n="5">王이 後에 神靈ᄭᅴ 盟誓ᄒᆞ야 비니</sent>
<!--원문없음-->
<sent type="main" lang="kor" page="52b-53a" n="6">太子ㅅ 누니 다시 나거늘 王이 몯내</sent>
<!--이하낙장-->
</doc>
