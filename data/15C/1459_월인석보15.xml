<?xml version="1.0" encoding="UTF-8"?>
<doc>
<meta>
	<title lang="kor">월인석보</title>
	<title lang="chi">月印釋譜</title>
	<volume n="15"/>
	<year n="1459"/>
	<photograph>구암사 디지털한글박물관 영인본</photograph>
</meta>
<sent type="title" lang="chi" page="1a" n="1">月印千江之曲第十五</sent>
<sent type="title" lang="chi" page="1a" n="2">釋譜詳節第十五</sent>
<sent type="poem_num" lang="chi" page="1a" n="3">其二百九十四</sent>
<sent type="poem" lang="kor" page="1a" n="4">五十三 佛 일훔을 如來 드르시니 三千 人이 過劫에 ᄇᆡ호시니</sent>
<sent type="poem" lang="kor" page="1a-1b" n="5">華光佛로 비르서 毗舍^佛 니르리 一千 부톄 莊嚴劫에 나시니</sent>
<sent type="poem_num" lang="chi" page="1b" n="1">其二百九十五</sent>
<sent type="poem" lang="kor" page="1b" n="2">拘留孫佛로 비르서 樓至佛 니르리 一千 부톄 名賢劫에 나시리</sent>
<sent type="poem" lang="kor" page="1b-2a" n="3">日光佛로 비르서 須彌^相佛 니르리 一千 부톄 星宿劫에 나시리</sent>
<sent type="main" lang="chi" page="2a" n="1">爾時富樓那彌多羅尼子，從佛聞是智慧方便隨宜說法，</sent>
<sent type="main" lang="kor" page="2a" n="1">그ᄢᅴ 富樓那弥多羅尼子ㅣ 부텻긔 이 智慧方便으로 隨宜說法을 듣ᄌᆞᄫᆞ며</sent>
<sent type="main" lang="chi" page="2a" n="2">又聞授諸大弟子阿耨多羅三藐三菩提記，</sent>
<sent type="main" lang="kor" page="2a-2b" n="2">ᄯᅩ 諸大弟子ᄋᆡ게 阿耨多羅三藐三菩提記 ^ 심기거시ᄂᆞᆯ 듣ᄌᆞᄫᆞ며</sent>
<sent type="main" lang="chi" page="2b" n="1">復聞宿世因緣之事，復聞諸佛有大自在神通之力，</sent>
<sent type="main" lang="kor" page="2b" n="1">ᄯᅩ 宿世 因緣ㅅ 이ᄅᆞᆯ 듣ᄌᆞᄫᆞ며 ᄯᅩ 諸佛이 큰 自在神通力 겨신 ᄃᆞᆯ 듣ᄌᆞᆸ고</sent>
<sent type="main" lang="chi" page="2b" n="2">得未曾有，心淨踊躍。卽從座起，到於佛前，頭面禮足，</sent>
<sent type="main" lang="kor" page="2b" n="2">아래 잇디 아니ᄒᆞᆫ 이ᄅᆞᆯ 得ᄒᆞ야 ᄆᆞᅀᆞ미 조ᄒᆞ야 ᄂᆞ소사 즉재 座로셔 니러 부텻 알ᄑᆡ 가 머리 조ᅀᅡ 禮數ᄒᆞᅀᆞᆸ고</sent>
<sent type="main" lang="chi" page="2b" n="3">卻住一面，瞻仰尊顏目不暫捨，</sent>
<sent type="main" lang="kor" page="2b-3a" n="3">ᄒᆞᆫ 面에 믈러 이셔 尊^顔ᄋᆞᆯ 울워러 보ᅀᆞᄫᅡ 누늘 자ᇝ간도 ᄇᆞ리ᅀᆞᆸ디 아니ᄒᆞ야셔</sent>
<sent type="anno" lang="chi" page="3a" n="1">聞智慧方便隨宜說法。通領三周之說也。</sent>
<sent type="anno" lang="kor" page="3a" n="1">智慧方便으로 隨宜說法 듣ᄌᆞᄫᅩᄆᆞᆫ 三周ㅅ 마ᄅᆞᆯ 通히 領ᄒᆞᅀᆞᄫᅩ미오</sent>
<sent type="anno" lang="chi" page="3a" n="2">又聞大記。通領舍利弗等受記事也。復聞因緣。</sent>
<sent type="anno" lang="kor" page="3a" n="2">ᄯᅩ 大記 듣ᄌᆞᄫᅩᄆᆞᆫ 舍利弗 等의 受記ᄒᆞᅀᆞᄫᆞᆫ 이ᄅᆞᆯ 通히 領ᄒᆞᅀᆞᄫᅩ미오</sent>
<sent type="anno" lang="chi" page="3a" n="3">卽別領大通王子之事。</sent>
<sent type="anno" lang="kor" page="3a" n="3">ᄯᅩ 因緣 듣ᄌᆞᄫᅩᄆᆞᆫ 곧 大通王子ㅅ 이ᄅᆞᆯ 各別히 領ᄒᆞᅀᆞᄫᅩ미오</sent>
<sent type="anno" lang="chi" page="3a" n="4">復聞神力。別領導師神化之事。</sent>
<sent type="anno" lang="kor" page="3a" n="4">ᄯᅩ 神力 듣ᄌᆞᄫᅩᄆᆞᆫ 導師ᄋᆡ 神化ㅅ 이ᄅᆞᆯ 各別히 領ᄒᆞᅀᆞᄫᆞ니라</sent>
<sent type="anno" lang="chi" page="3a" n="5">罕聞故得未曾有。惑除故心淨踊躍。於是避座致恭。而後申歎發誓。</sent>
<sent type="anno" lang="kor" page="3a-3b" n="5">드므리 듣ᄌᆞᄫᆞᆯᄊᆡ 아래 잇디 아니ᄒᆞᆫ 이ᄅᆞᆯ 得호라 ᄒᆞ고 惑^이 덜ᄊᆡ ᄆᆞᅀᆞ미 조ᄒᆞ야 ᄂᆞ소ᄉᆞ니라</sent>
<sent type="main" lang="chi" page="3b" n="1">「世尊甚奇特，所爲希有！隨順世間若干種性，</sent>
<sent type="main" lang="kor" page="3b" n="1">너교ᄃᆡ 世尊이 甚히 奇特ᄒᆞ샤 ᄒᆞ시논 이리 希有ᄒᆞ샤 世間앳 若干 種性ᄋᆞᆯ 隨順ᄒᆞ샤</sent>
<sent type="anno" lang="kor" page="3b" n="2">隨順은 조차 順ᄒᆞ실씨라</sent>
<sent type="main" lang="chi" page="3b-4a" n="3">以方便知見而爲說法，拔出衆生處處貪著。我等於佛功德，言不能宣，</sent>
<sent type="main" lang="kor" page="3b-4a" n="3">方便知見으로 爲ᄒᆞ야 說法ᄒᆞ샤 衆生이 곧고대 貪着ᄒᆞ얫거늘 ᄲᅡᅘᅧ 내시니 우^리 부텻 功德에 말ᄊᆞᄆᆞ로 몯 다 ᄉᆞᆯᄫᆞ리로소니</sent>
<sent type="main" lang="chi" page="4a" n="1">唯佛 世尊能知我等深心本願。」</sent>
<sent type="main" lang="kor" page="4a" n="1">오직 佛 世尊이ᅀᅡ 能히 우리ᄃᆞᆯᄒᆡ 기픈 ᄆᆞᅀᆞᄆᆡ 本願을 아ᄅᆞ시ᄂᆞ니라</sent>
<sent type="anno" lang="chi" page="4a" n="2">言奇特希有至處處貪著。總嘆三周說法也。</sent>
<sent type="anno" lang="kor" page="4a" n="2">奇特希有ㅣ라 닐오ᄆᆞ로 곧고대 貪着닷 ᄀᆞ자ᇰᄋᆞᆫ 三周說法을 모도아 讚歎ᄒᆞᅀᆞᄫᆞ니라</sent>
<sent type="anno" lang="chi" page="4a-4b" n="3">我等於佛功德言不能宣。總歎授記。乃至導師神化之德不能備宣也。</sent>
<sent type="anno" lang="kor" page="4a-4b" n="3">우리 부텻 功德에 말ᄊᆞᄆᆞ로 能히 ᄉᆞᆲ디 몯ᄒᆞ리로다 호ᄆᆞᆫ 授記ᄒᆞ시며 導師ᄋᆡ 神化ᄒᆞ시논 德에 니르리 能히 다 ᄉᆞᆲ디 몯호^ᄆᆞᆯ 모도아 讚歎ᄒᆞᅀᆞᄫᆞ니라</sent>
<sent type="anno" lang="chi" page="4b" n="1">唯佛 世尊已下申本願而誓護持也。</sent>
<sent type="anno" lang="kor" page="4b" n="1">오직 佛 世尊ᄋᆞ롯 아래ᄂᆞᆫ 本來ㅅ 願을 다시 닐어 護持호ᄆᆞᆯ 盟誓ᄒᆞ니라</sent>
<sent type="anno" lang="chi" page="4b" n="2">深心本願。謂精進護持助宣佛法。乃至過去未來助宣之事。非謂願求記也。</sent>
<sent type="anno" lang="kor" page="4b" n="2">기픈 ᄆᆞᅀᆞ맷 本願은 精進護持ᄒᆞ며 佛法을 돕ᄉᆞᄫᅡ 펴며 過去 未來예 돕ᄉᆞᄫᅡ 펼 이레 니르리 니ᄅᆞ니 記ᄅᆞᆯ 願호미 아니라</sent>
<sent type="main" lang="chi" page="4b" n="3">爾時佛告諸比丘：</sent>
<sent type="main" lang="kor" page="4b" n="3">그ᄢᅴ 부톄 比丘ᄃᆞᆯᄃᆞ려 니ᄅᆞ샤ᄃᆡ</sent>
<sent type="main" lang="chi" page="4b" n="4">「汝等見是富樓那彌多羅尼子不？</sent>
<sent type="main" lang="kor" page="4b" n="4">너희 이 富樓那彌多羅尼子ᄅᆞᆯ 보ᄂᆞᆫ다 몯 보ᄂᆞᆫ다</sent>
<sent type="main" lang="chi" page="4b-5a" n="5">我常稱其於說法人中最爲第一，</sent>
<sent type="main" lang="kor" page="4b-5a" n="5">내 샤ᇰ녜 일ᄏᆞ로ᄃᆡ ^ 說法ᄒᆞᄂᆞᆫ 사ᄅᆞᇝ 中에 ᄆᆞᆺ 第一이라 ᄒᆞ며</sent>
<sent type="main" lang="chi" page="5a" n="1">亦常歎其種種功德，精勤護持助宣我法，能於四衆示教利喜，</sent>
<sent type="main" lang="kor" page="5a" n="1">ᄯᅩ 샤ᇰ녜 讚歎호ᄃᆡ 種種 功德으로 精勤護持ᄒᆞ야 내 法을 도ᄫᅡ 펴 能히 四衆의게 利喜ᄅᆞᆯ 뵈야 ᄀᆞᄅᆞ쳐</sent>
<sent type="main" lang="chi" page="5a-5b" n="2">具足解釋佛之正法，而大饒益同梵行者。</sent>
<sent type="main" lang="kor" page="5a-5b" n="2">부텻 正法을 ᄀᆞ초 사겨 닐어 ᄒᆞᆫ ᄃᆡ 梵行ᄒᆞᄂᆞᆫ 사ᄅᆞᄆᆞᆯ ᄀᆞ자ᇰ 饒益^ᄒᆞᄂᆞ니</sent>
<sent type="main" lang="chi" page="5b" n="1">自捨如來，無能盡其言論之辯。</sent>
<sent type="main" lang="kor" page="5b" n="1">如來 말오 말ᄊᆞᆷ 議論의 辯을 能히 다ᄒᆞ리 업스니라</sent>
<sent type="anno" lang="chi" page="5b" n="2">述成其深心本願也。</sent>
<sent type="anno" lang="kor" page="5b" n="2">기픈 ᄆᆞᅀᆞᄆᆡ 本願을 ᄆᆞᄌᆞ 일우시니라</sent>
<sent type="anno" lang="chi" page="5b" n="3">問衆見不者。以衆等徒知滿慈之跡。而不知其深行。故開端以示之。</sent>
<sent type="anno" lang="kor" page="5b" n="3">한 사ᄅᆞᄆᆡ게 보ᄂᆞᆫ다 무르샤ᄆᆞᆫ 한 사ᄅᆞᆷᄃᆞᆯ히 ᄒᆞᆫ갓 滿慈ᄋᆡ 자최ᄅᆞᆯ 알오 기픈 行ᄋᆞᆯ 모ᄅᆞᆯᄊᆡ 그틀 여러 뵈시니라</sent>
<sent type="anno" lang="chi" page="5b" n="4">說法第一述其正行也。種種功德述其衆行也。</sent>
<sent type="anno" lang="kor" page="5b" n="4">說法 第一ᄋᆞᆫ 正ᄒᆞᆫ 行ᄋᆞᆯ 述ᄒᆞ시고 種種 功德은 만ᄒᆞᆫ 行ᄋᆞᆯ 述ᄒᆞ시고</sent>
<sent type="anno" lang="chi" page="5b" n="5">精進護持述其本願也。言論之辯述其才辨也。</sent>
<sent type="anno" lang="kor" page="5b" n="5">精勤護持ᄂᆞᆫ 本願을 述ᄒᆞ시고 말ᄊᆞᆷ 議論의 辯은 才辯을 述ᄒᆞ시니라</sent>
<sent type="main" lang="chi" page="5b-6a" n="6">汝等勿謂富樓那但能護持助宣我法，</sent>
<sent type="main" lang="kor" page="5b-6a" n="6">너희 너교ᄃᆡ ^ 富樓那ㅣ 오직 能히 내 法을 護持ᄒᆞ야 도ᄫᅡ 펼 ᄯᆞᄅᆞ미라 말라</sent>
<sent type="main" lang="chi" page="6a" n="1">亦於過去九十億諸佛所，護持助宣佛之正法，於彼說法人中亦最第一。</sent>
<sent type="main" lang="kor" page="6a" n="1">ᄯᅩ 過去 九十億 諸佛ㅅ 거긔 부텻 正法을 護持ᄒᆞ야 도ᄫᅡ 펴 뎌 說法ᄒᆞᄂᆞᆫ 사ᄅᆞᇝ 中에 ᄯᅩ 第一이며</sent>
<sent type="main" lang="chi" page="6a-6b" n="2">又於諸佛所說空法，明了通達，得四無礙智，常能審諦淸淨說法，</sent>
<sent type="main" lang="kor" page="6a-6b" n="2">ᄯᅩ 諸佛 니ᄅᆞ샨 空法에 ᄇᆞᆯ기 通達ᄒᆞ야 ^ 四無礙智ᄅᆞᆯ 得ᄒᆞ야 샤ᇰ녜 能히 實히 ᄒᆞ야 淸淨히 說法ᄒᆞ야</sent>
<sent type="main" lang="chi" page="6b" n="1">無有疑惑，具足菩薩神通之力。隨其壽命，常修梵行，彼佛世人咸皆謂之實是聲聞；</sent>
<sent type="main" lang="kor" page="6b" n="1">疑惑이 업서 菩薩 神通力이 ᄀᆞ자 제 목수믈 조차 샤ᇰ녜 梵行ᄋᆞᆯ 닷가 뎌 부텻 뉘옛 사ᄅᆞ미 다 너교ᄃᆡ 實로 聲聞이라 ᄒᆞ건마ᄅᆞᆫ</sent>
<sent type="main" lang="chi" page="6b-7a" n="2">而富樓那以斯方便，饒益無量百千衆生，</sent>
<sent type="main" lang="kor" page="6b-7a" n="2">富樓那ㅣ 이 方便^으로 無量 百千 衆生ᄋᆞᆯ 饒益ᄒᆞ며</sent>
<sent type="main" lang="chi" page="7a" n="1">又化無量阿僧祇人，令立阿耨多羅三藐三菩提。爲淨佛土故，常作佛事，教化衆生。</sent>
<sent type="main" lang="kor" page="7a" n="1">ᄯᅩ 無量 阿僧祇 사ᄅᆞᄆᆞᆯ 敎化ᄒᆞ야 阿耨多羅三藐三菩提예 셔게 ᄒᆞ더니 佛土 조케 호ᄆᆞᆯ 爲ᄒᆞᆯᄊᆡ 샤ᇰ녜 부텻 이ᄅᆞᆯ ᄒᆞ야 衆生ᄋᆞᆯ 敎化ᄒᆞᄂᆞ니라</sent>
<sent type="anno" lang="chi" page="7a-7b" n="2">上總述此廣陳也。舉九十億佛所。即廣陳護宣遠因也。</sent>
<sent type="anno" lang="kor" page="7a-7b" n="2">우희ᄂᆞᆫ 모도아 述ᄒᆞ시고 이^ᅌᅦᆫ 너비 니ᄅᆞ시니 九十億 佛ㅅ 거긔라 니ᄅᆞ샤미 護持ᄒᆞ야 편 먼 因ᄋᆞᆯ 너비 니ᄅᆞ시니라</sent>
<sent type="anno" lang="chi" page="7b" n="1">於佛空法明了通達者。非若二乘滯於斷空也。</sent>
<sent type="anno" lang="kor" page="7b" n="1">부텻 空法에 ᄇᆞᆯ기 通達호ᄆᆞᆫ 二乘의 斷空애 걸윰 ᄀᆞᆮ디 아니ᄒᆞ니라</sent>
<sent type="anno" lang="chi" page="7b" n="2">得四無礙清淨說法者。如所如說不泥名相也。</sent>
<sent type="anno" lang="kor" page="7b" n="2">四無礙ᄅᆞᆯ 得ᄒᆞ야 淸淨히 說法호ᄆᆞᆫ 如혼 다히 닐어 名相애 거디 아니ᄒᆞ니라</sent>
<sent type="anno" lang="chi" page="7b" n="3">菩薩神通非二乘比也。隨其壽命言盡形壽也。</sent>
<sent type="anno" lang="kor" page="7b" n="3">菩薩神通ᄋᆞᆫ 二乘의 가ᄌᆞᆯ뵤미 아니라 목수믈 조초ᄆᆞᆫ 얼굴 목수미 다오ᄆᆞᆯ 니ᄅᆞ시니라</sent>
<sent type="anno" lang="chi" page="7b" n="4">令立菩提者。令於正道有立也。</sent>
<sent type="anno" lang="kor" page="7b" n="4">菩提예 셔게 호ᄆᆞᆫ 正道애 셔게 ᄒᆞᆯ씨라</sent>
<sent type="anno" lang="chi" page="7b-8a" n="5">為淨佛土故化眾生者。藉利他行成己行也。</sent>
<sent type="anno" lang="kor" page="7b-8a" n="5">佛土 조케 호ᄆᆞᆯ 爲ᄒᆞ야 衆生 敎化호ᄆᆞᆫ ᄂᆞᆷ 利케 ᄒᆞ논 行ᄋᆞᆯ 브터 제 行^ᄋᆞᆯ 일울씨니</sent>
<sent type="anno" lang="chi" page="8a" n="1">故淨名云菩薩隨所化眾生而取佛土。</sent>
<sent type="anno" lang="kor" page="8a" n="1">그럴ᄊᆡ 淨名에 닐오ᄃᆡ 菩薩이 敎化혼 衆生ᄋᆞᆯ 조차 佛土ᄅᆞᆯ 가지ᄂᆞ다 ᄒᆞ니</sent>
<sent type="anno" lang="chi" page="8a" n="2">所謂淨佛土者。自淨其心以致佛土之淨也。</sent>
<sent type="anno" lang="kor" page="8a" n="2">佛土ᄅᆞᆯ 조케 ᄒᆞ다 ᄒᆞ샤ᄆᆞᆫ 제 ᄆᆞᅀᆞᄆᆞᆯ 조케 ᄒᆞ야 佛土의 조케 호ᄆᆞᆯ 닐윌씨라</sent>
<sent type="anno" lang="chi" page="8a" n="3">為淨佛土而必須教化眾生者。要即塵勞而能淨。非若二乘厭塵勞以求淨也。</sent>
<sent type="anno" lang="kor" page="8a" n="3">佛土 조케 호ᄆᆞᆯ 爲호ᄃᆡ 모로매 衆生 敎化호ᄆᆞᆫ 모로매 塵勞애 나ᅀᅡ가 能히 조킈 ᄒᆞ디ᄫᅵ 二乘의 塵勞 슬히 너겨 조홈 求호미 ᄀᆞᆮ디 아니ᄒᆞ니</sent>
<sent type="anno" lang="chi" page="8a" n="4">由是觀之。其木乃大權聖人示現弘法耳。故偈以內祕外現頌之。</sent>
<sent type="anno" lang="kor" page="8a" n="4">일로 보건댄 그 根源은 大權聖人이 示現ᄒᆞ샤 法을 크게 ᄒᆞ실 ᄯᆞᄅᆞ미시니 그럴ᄊᆡ 偈예 안ᄒᆞ로 ᄀᆞ초고 밧ᄀᆞ로 나토다 ᄒᆞ샤 頌ᄒᆞ시니라-08a</sent>
<sent type="main" lang="chi" page="8a-8b" n="5">「諸比丘！富樓那亦於七佛說法人中而得第一，</sent>
<sent type="main" lang="kor" page="8a-8b" n="5">比^丘ᄃᆞᆯ하 富樓那ㅣ ᄯᅩ 七佛 說法ᄒᆞᄂᆞᆫ 사ᄅᆞᇝ 中에 第一이며</sent>
<sent type="main" lang="chi" page="8b" n="1">今於我所說法人中亦爲第一，</sent>
<sent type="main" lang="kor" page="8b" n="1">이제 내 거긔 說法ᄒᆞᄂᆞᆫ 사ᄅᆞᇝ 中에 ᄯᅩ 第一이며</sent>
<sent type="main" lang="chi" page="8b" n="2">於賢劫中當來諸佛，說法人中亦復第一，</sent>
<sent type="main" lang="kor" page="8b" n="2">賢劫 中에 當來 諸佛ㅅ 說法ᄒᆞᇙ 사ᄅᆞᇝ 中에 ᄯᅩ 第一이라</sent>
<sent type="main" lang="chi" page="8b" n="3">而皆護持助宣佛法。</sent>
<sent type="main" lang="kor" page="8b" n="3">다 佛法을 護持ᄒᆞ야 도ᄫᅡ 펴며</sent>
<sent type="main" lang="chi" page="9a" n="1">亦於未來，護持助宣無量無邊諸佛之法，教化饒益無量衆生，令立阿耨多羅三藐三菩提。</sent>
<sent type="main" lang="kor" page="9a" n="1">ᄯᅩ 未來예도 無量無邊 諸佛ㅅ 法을 護持ᄒᆞ야 도ᄫᅡ 펴 無量 衆生ᄋᆞᆯ 敎化ᄒᆞ야 饒益게 ᄒᆞ야 阿耨多羅三藐三菩提예 셔게 ᄒᆞ리니</sent>
<sent type="main" lang="chi" page="9a-9b" n="2">爲淨佛土故，常勤精進教化衆生，漸漸具足菩薩之道。</sent>
<sent type="main" lang="kor" page="9a-9b" n="2">佛土 조케 호ᄆᆞᆯ 爲ᄒᆞᆯᄊᆡ 샤ᇰ녜 브즈러니 精進ᄒᆞ야 衆生^ᄋᆞᆯ 敎化ᄒᆞ야 漸漸 菩薩ㅅ 道ㅣ ᄀᆞᄌᆞ리라</sent>
<sent type="anno" lang="chi" page="9b" n="1">上陳遠因。此舉三世。</sent>
<sent type="anno" lang="kor" page="9b" n="1">우희ᄂᆞᆫ 먼 因을 니ᄅᆞ시고 이ᄂᆞᆫ 三世ᄅᆞᆯ 드러 니ᄅᆞ시니</sent>
<sent type="anno" lang="chi" page="9b" n="2">皆明說法宣化之深行也。</sent>
<sent type="anno" lang="kor" page="9b" n="2">다 說法ᄒᆞ야 敎化 펴논 기픈 行ᄋᆞᆯ ᄇᆞᆯ기시니라</sent>
<sent type="anno" lang="chi" page="9b" n="3">七佛卽毗婆尸。尸棄。毗舍浮。拘留孫。拘那含。迦葉。釋迦是也。</sent>
<sent type="anno" lang="kor" page="9b" n="3">七佛은 곧 毗婆尸와 尸棄와 毗舍浮와 拘留孫과 拘那含과 迦葉과 釋迦ㅣ시니</sent>
<sent type="anno" lang="chi" page="9b" n="4">上三屬前劫。下四屬今劫。三劫三千佛。</sent>
<sent type="anno" lang="kor" page="9b" n="4">웃 세ᄒᆞᆫ 前劫에 屬ᄒᆞ고 아랫 네흔 이젯 劫에 屬ᄒᆞ시니 三劫에 三千이시니</sent>
<sent type="anno" lang="chi" page="9b-10a" n="5">始於妙光佛末法出家修道。聞五十三佛名</sent>
<sent type="anno" lang="kor" page="9b-10a" n="5">부톄 처ᅀᅥ믜 妙光佛ㅅ 末法에 出家ᄒᆞ샤 道理 닷^ᄀᆞ시ᇙ 제 五十三 佛ㅅ 일후믈 듣ᄌᆞᄫᆞ시고</sent>
<sent type="anno2" lang="kor" page="10a-11b" n="1">五十三佛은 普光佛 普明佛 普靜佛 多摩羅跋栴檀香佛 栴檀光佛 摩尼幢佛 歡喜藏摩尼寶積佛 一切世間樂見上大精進佛 摩尼幢燈光佛 慧炬照佛 海德光明佛 金剛牢强普散金光佛 大强精進勇猛佛 大悲光佛 慈^力王佛慈藏佛 栴檀窟莊嚴勝佛 賢善首佛 善意佛 廣莊嚴王佛 金花光佛 寶盖照空自在王佛 虛空寶花光佛 琉璃莊嚴王佛 普現色身光佛 不動智光佛 降伏諸魔王佛 才光明佛 智慧勝佛 彌勒仙光佛 世靜光佛 善寂月音妙尊智王佛 龍種上智尊王^佛 日月光佛 日月珠光佛 慧幡勝王佛 師子吼自在力王佛 妙音勝佛 常光幢佛 觀世燈佛 慧威燈王佛 法勝王佛 須彌光佛 須曼那花光佛 優曇鉢羅花殊勝王佛 大慧力王佛 阿閦毗歡喜光佛 無量音聲王佛 才光佛 金海光佛 山海慧自在通王佛 大通^光佛 一切法常滿王佛이시니라-11a</sent>
<sent type="anno" lang="chi" page="11b" n="1">深心仰慕。</sent>
<sent type="anno" lang="kor" page="11b" n="1">기픈 ᄆᆞᅀᆞᄆᆞ로 仰慕ᄒᆞ샤</sent>
<sent type="anno2" lang="kor" page="11b" n="2">仰ᄋᆞᆫ 울월씨라</sent>
<sent type="anno" lang="chi" page="11b" n="3">復化他人滿三千衆。深心敬禮。卽超多劫生死之罪。得證佛果。</sent>
<sent type="anno" lang="kor" page="11b" n="3">ᄯᅩ 다ᄅᆞᆫ 사ᄅᆞᄆᆞᆯ 化ᄒᆞ샤 三千 衆이 차 기픈 ᄆᆞᅀᆞᄆᆞ로 恭敬ᄒᆞ야 禮數ᄒᆞ샤 즉재 한 劫엣 生死ㅅ 罪ᄅᆞᆯ 건내ᄠᅱ샤 佛果ᄅᆞᆯ 證ᄒᆞ시니</sent>
<sent type="anno" lang="chi" page="11b" n="4">其初千人於莊嚴劫成佛。華光爲首至毗舍浮是也。</sent>
<sent type="anno" lang="kor" page="11b" n="4">그 처ᅀᅥᆷ 一千 사ᄅᆞᄆᆞᆫ 莊嚴劫에 成佛ᄒᆞ시니 華光佛 爲頭ᄒᆞ샤 毗舍浮佛ㅅᄀᆞ자ᇰ이 긔시고</sent>
<sent type="anno" lang="chi" page="11b-12a" n="5">其次千人於賢劫成佛。拘留孫爲首至樓至是也。</sent>
<sent type="anno" lang="kor" page="11b-12a" n="5">그 버거 一^千 사ᄅᆞᄆᆞᆫ 賢劫에 成佛ᄒᆞ시니 拘留孫佛 爲頭ᄒᆞ샤 樓至佛ㅅᄀᆞ자ᇰ이 긔시고</sent>
<sent type="anno" lang="chi" page="12a" n="1">其後千人於星宿劫成佛。日光爲首至須彌相是也。</sent>
<sent type="anno" lang="kor" page="12a" n="1">그 後 一千 사ᄅᆞᄆᆞᆫ 星宿劫에 成佛ᄒᆞ시니 日光佛 爲頭ᄒᆞ샤 須彌相佛ㅅᄀᆞ자ᇰ이 긔시니라</sent>
<sent type="main" lang="chi" page="12a-12b" n="2">過無量阿僧祇劫，當於此土，得阿耨多羅三藐三菩提，號曰法明如來、應供、正遍知、明行足、善逝、世間解、無上士、調御丈夫、天人師、佛、世尊。</sent>
<sent type="main" lang="kor" page="12a-12b" n="2">無量 阿僧祇 劫 디나 이 ᄯᅡ해 阿耨多羅三藐三菩提ᄅᆞᆯ 得ᄒᆞ야 號ᄅᆞᆯ 法明如來 應供 正^遍知 明行足 善逝 世間解 無上士 調御丈夫 天人師 佛 世尊이리니</sent>
<sent type="anno" lang="chi" page="12b" n="1">滿慈既於多佛植因之遠。而猶過僧祇劫乃得菩提。號法明者。</sent>
<sent type="anno" lang="kor" page="12b" n="1">滿慈ㅣ 한 부텻게 因 심고ᄆᆞᆯ 머리 호ᄃᆡ 오히려 僧祇 劫 디내야ᅀᅡ 菩提ᄅᆞᆯ 得ᄒᆞ야 號ᄅᆞᆯ 法明이라 호ᄆᆞᆫ</sent>
<sent type="anno" lang="chi" page="12b" n="2">謂於無數劫量法門。一時明達即成佛道。非如情見久遠劫也。</sent>
<sent type="anno" lang="kor" page="12b" n="2">數 업슨 劫量앳 法門ᄋᆞᆯ 一時예 ᄉᆞᄆᆞᆺ ᄇᆞᆯ가 즉재 佛道ᄅᆞᆯ 일우니 ᄠᅳ뎃 보ᄆᆡ 오란 劫이 ᄀᆞᆮ디 아니ᄒᆞ니라</sent>
<sent type="anno" lang="chi" page="12b-13a" n="3">華嚴記發心菩薩過千不可說劫。當得作佛號清淨心。</sent>
<sent type="anno" lang="kor" page="12b-13a" n="3">華嚴에 發心ᄒᆞᆫ 菩^薩ᄋᆞᆯ 記ᄒᆞ샤ᄃᆡ 千不可說 劫을 디나 부톄 ᄃᆞ외야 號ᄅᆞᆯ 淸淨心이라 ᄒᆞ야시ᄂᆞᆯ</sent>
<sent type="anno" lang="chi" page="13a" n="1">論謂明達如是劫量法門總清淨故。正此意也。</sent>
<sent type="anno" lang="kor" page="13a" n="1">論애 닐오ᄃᆡ 이 ᄀᆞᆮᄒᆞᆫ 劫量法門을 ᄇᆞᆯ기 ᄉᆞᄆᆞ차 다 淸淨ᄒᆞᆫ 다시라 ᄒᆞ니 正히 이 ᄠᅳ디로다</sent>
<sent type="anno" lang="chi" page="13a" n="2">餘記劫數深意並同。</sent>
<sent type="anno" lang="kor" page="13a" n="2">녀나ᄆᆞᆫ 記옛 劫數ㅣ 기픈 ᄠᅳ디 다 ᄒᆞᆫ가지라</sent>
<sent type="main" lang="chi" page="13a" n="3">其佛以恒河沙等三千大千世界爲一佛土，七寶爲地，地平如掌，</sent>
<sent type="main" lang="kor" page="13a" n="3">그 부톄 恒河沙等 三千大千世界로 ᄒᆞᆫ 佛土ᄅᆞᆯ 사마 七寶ㅣ ᄯᅡ히 ᄃᆞ외오 ᄯᅡ 平호미 소ᇇ바다ᇰ ᄀᆞᆮᄒᆞ야</sent>
<sent type="main" lang="chi" page="13a-13b" n="4">無有山陵谿澗溝壑，七寶臺觀充滿其中，</sent>
<sent type="main" lang="kor" page="13a-13b" n="4">뫼^히며 두들기며 시내며 굴허ᅌᅵ 업고 七寶臺觀이 그 中에 ᄀᆞᄃᆞᆨᄒᆞ고</sent>
<sent type="main" lang="chi" page="13b" n="1">諸天宮殿近處虛空，人天交接，兩得相見。</sent>
<sent type="main" lang="kor" page="13b" n="1">諸天宮殿이 虛空애 갓가ᄫᅵ 잇거든 사ᄅᆞᆷ과 하ᄂᆞᆯ쾌 섯거 니ᅀᅥ 둘히 서르 보며</sent>
<sent type="main" lang="chi" page="13b-14a" n="2">無諸惡道，亦無女人，一切衆生，皆以化生，無有婬欲。</sent>
<sent type="main" lang="kor" page="13b-14a" n="2">惡道ᄃᆞᆯ히 업스며 ᄯᅩ 女人이 업스며 一切 衆生이 다 化ᄒᆞ야 나고 婬欲^이 업스며</sent>
<sent type="anno" lang="chi" page="14a" n="1">此皆依報清淨之相。</sent>
<sent type="anno" lang="kor" page="14a" n="1">이 다 依報ㅣ 淸淨ᄒᆞᆫ 相이니</sent>
<sent type="anno" lang="chi" page="14a" n="2">由因中常修梵行。廣化眾生令立正道。故果地無邪穢之事。而交接皆上善之人也。</sent>
<sent type="anno" lang="kor" page="14a" n="2">因 中에 샤ᇰ녜 梵行 닷가 衆生ᄋᆞᆯ 너비 敎化ᄒᆞ야 正道애 셔게 ᄒᆞᆯᄊᆡ 果地예 邪曲ᄒᆞ며 더러ᄫᅳᆫ 이리 업서 섯거 니ᅀᅮ미 다 上善엣 사ᄅᆞ미라</sent>
<sent type="main" lang="chi" page="14a-14b" n="3">得大神通，身出光明，飛行自在，志念堅固，精進智慧，普皆金色，三十二相而自莊嚴。</sent>
<sent type="main" lang="kor" page="14a-14b" n="3">큰 神通ᄋᆞᆯ 得ᄒᆞ야 모매 光明 내오 ᄂᆞ라ᄃᆞᆮ뇨ᄆᆞᆯ 自在ᄒᆞ며 ᄠᅳᆮ 念호미 구더 精進ᄒᆞ며 智慧ᄒᆞ야 다 金色 三十二^相ᄋᆞ로 제 莊嚴ᄒᆞ리라-14b</sent>
<sent type="anno" lang="chi" page="14b" n="1">既以化生離諸欲染故。本來體相淨妙若此。</sent>
<sent type="anno" lang="kor" page="14b" n="1">ᄒᆞ마 化ᄒᆞ야 나 欲染을 여흴ᄊᆡ 本來ㅅ 體相이 조코 微妙호미 이러ᄒᆞ니</sent>
<sent type="anno" lang="chi" page="14b" n="2">如是妙體人固有之。特為麤濁欲惡染蔽而已。</sent>
<sent type="anno" lang="kor" page="14b" n="2">이 ᄀᆞᆮᄒᆞᆫ 妙體ᄂᆞᆫ 사ᄅᆞ미 本來 뒷건마ᄅᆞᆫ 오직 멀텁고 흐린 欲惡이 더러ᄫᅧ ᄀᆞ릴 ᄯᆞᄅᆞ미라</sent>
<sent type="anno" lang="chi" page="14b" n="3">故阿難曰。欲氣麤濁腥臊交遘。不能發生勝淨妙明紫金光聚。</sent>
<sent type="anno" lang="kor" page="14b" n="3">그럴ᄊᆡ 阿難이 닐오ᄃᆡ 欲氣韻이 멀텁고 흐리여 누리비류미 섯거 어우러 ᄀᆞ자ᇰ 조ᄒᆞᆫ 妙明ᄒᆞᆫ 紫金光聚를 能히 내디 몯ᄒᆞ리라 ᄒᆞ니</sent>
<sent type="anno2" lang="kor" page="14b" n="4">聚ᄂᆞᆫ 모ᄃᆞᆯ씨라</sent>
<sent type="anno" lang="chi" page="15a" n="1">苟斷欲愛不受胎生。則本來體相無復染蔽。通光莊嚴自能發現。</sent>
<sent type="anno" lang="kor" page="15a" n="1">眞實로 欲愛ᄅᆞᆯ 그처 胎生ᄋᆞᆯ 受티 아니ᄒᆞ면 本來ㅅ 體相이 ᄂᆞ외야 더러ᄫᅧ ᄀᆞ료미 업서 通光 莊嚴이 제 能히 現ᄒᆞ리니 //</sent>
<sent type="anno" lang="chi" page="15a" n="2">以世考之。精華之氣或化列星。吐納之人猶能輕舉。</sent>
<sent type="anno" lang="kor" page="15a" n="2">世間ᄋᆞ로 相考ᄒᆞ야 보건댄 精華ᄒᆞᆫ 氣韻이 시혹 벼리 ᄃᆞ외며 吐ᄒᆞ며 드리ᄂᆞᆫ 사ᄅᆞ미 오히려 能히 ᄂᆞᄂᆞ니</sent>
<sent type="anno" lang="chi" page="15a" n="3">則滓濁既盡妙體精明。飛行自在無足疑矣。</sent>
<sent type="anno" lang="kor" page="15a" n="3">즛의 흐린 거시 다ᄋᆞ면 妙體 精明ᄒᆞ야 ᄂᆞ라ᄃᆞᆮ녀 自在호미 疑心 업스니라</sent>
<sent type="main" lang="chi" page="15a-15b" n="4">其國衆生，常以二食：一者、法喜食，二者、禪悅食。</sent>
<sent type="main" lang="kor" page="15a-15b" n="4">그 나랏 衆生이 샤ᇰ녜 두 가짓 바비리니 ᄒᆞ나ᄒᆞᆫ 法喜食이오 둘흔 ^ 禪悅食이리라</sent>
<sent type="anno" lang="chi" page="15b" n="1">不由胎藏故不假段食。唯飡采法喜禪悅而已。</sent>
<sent type="anno" lang="kor" page="15b" n="1">胎ᄅᆞᆯ 븓디 아니ᄒᆞᆯᄊᆡ 段食ᄋᆞᆯ 아니ᄒᆞ고 오직 法喜 禪悅을 머글 ᄯᆞᄅᆞ미라</sent>
<mark type="section_begin">○</mark>
<sent type="anno" lang="kor" page="15b" n="2">食이 네 가지니 段食 觸食 思食 識食이라</sent>
<sent type="anno" lang="kor" page="15b" n="3">段ᄋᆞᆫ 얼구리니 香 味 觸 三塵ᄋᆞ로 體 사마 ᄇᆡ예 드러 고텨 ᄃᆞ외야 諸根을 보탈ᄊᆡ 段食이라 ᄒᆞ니라</sent>
<sent type="anno" lang="kor" page="15b" n="4">觸ᄋᆞᆫ 觸對ᄒᆞᆯ씨니 六識 中에 서르 맛ᄀᆞᆯ마 觸호미니 알ᄑᆡᆺ 境을 對ᄒᆞ야 즐거ᄫᅳᆫ ᄠᅳ들 낼ᄊᆡ 觸食이라 일훔 지ᄒᆞ니라</sent>
<sent type="anno" lang="kor" page="15b-16a" n="5">思ᄂᆞᆫ ᄠᅳ데 ᄉᆞ라ᇰᄒᆞᆯ씨니 第六識이 서르 맛ᄀᆞᆯ마 ᄉᆞ라ᇰᄒᆞᆯ씨니 ^ ᄠᅳ데 맛다ᇰᄒᆞᆫ 境에 ᄇᆞ라ᄂᆞᆫ ᄠᅳᆮ 낼ᄊᆡ니라</sent>
<sent type="anno" lang="kor" page="16a" n="1">識ᄋᆞᆫ 곧 第八이 자바 디니논 相이니 알ᄑᆡᆺ 三食 勢分의 보타논 바로</sent>
<sent type="anno2" lang="kor" page="16a" n="2">勢分은 히미라 호미 ᄀᆞᆮᄒᆞ니라</sent>
<sent type="anno" lang="kor" page="16a" n="3">이 識이 더으긔 ᄒᆞ야 諸根ᄋᆡ 큰 ᄡᅵᄅᆞᆯ 能히 자바 디니논 젼ᄎᆡ라</sent>
<sent type="anno2" lang="kor" page="16a" n="4">地獄 衆生과 無邊識處 天ᄃᆞᆯ히 다 識ᄋᆞᆯ 디녀 밥 삼ᄂᆞ니라</sent>
<sent type="anno" lang="kor" page="16a-16b" n="5">三界ᄅᆞᆯ 자바 ᄀᆞᆯᄒᆡ야 니ᄅᆞ건댄 段食ᄋᆞᆫ 오직 欲界예 잇고 色^界 無色界옌 香 味 二塵이 업고 녀나ᄆᆞᆫ 三食ᄋᆞᆫ 三界예 다 通ᄒᆞ니라</sent>
<sent type="anno2" lang="kor" page="16b" n="1">中陰엔 오직 三食이 잇고 ᄯᅩ 段食이 잇ᄂᆞ니</sent>
<sent type="anno2" lang="kor" page="16b" n="2">中陰에셔 사ᄅᆞᄆᆡ 먹ᄂᆞᆫ 香氣ᄅᆞᆯ 먹ᄂᆞ니라 現陰ᄋᆞᆫ 麄ᄒᆞᆯᄊᆡ 段食ᄋᆞᆯ 만히 먹고 中陰ᄋᆞᆫ ᄀᆞᄂᆞᆯᄊᆡ 三食ᄋᆞᆯ 만히 먹ᄂᆞ니라</sent>
<sent type="main" lang="chi" page="16b-17a" n="3">有無量阿僧祇千萬億那由他諸菩薩衆，得大神通、四無礙智，善能教化衆生之類。</sent>
<sent type="main" lang="kor" page="16b-17a" n="3">無量 阿僧祇 千萬億 那由他 諸菩薩衆^이 큰 神通과 四無礙智ᄅᆞᆯ 得ᄒᆞ야 衆生ᄃᆞᆯᄒᆞᆯ 이대 敎化ᄒᆞ리니</sent>
<sent type="main" lang="chi" page="17a" n="1">其聲聞衆，算數校計所不能知，皆得具足六通、三明及八解脫。</sent>
<sent type="main" lang="kor" page="17a" n="1">그 聲聞衆도 筭數로 혜여도 能히 아디 몯ᄒᆞᇙ 배니 다 六通 三明과 八解脫이 ᄀᆞᄌᆞ리라</sent>
<sent type="anno" lang="chi" page="17a" n="2">上明國土人民。此明同德法侶。</sent>
<sent type="anno" lang="kor" page="17a" n="2">우희 國土 人民ᄋᆞᆯ ᄇᆞᆯ기시고 이ᅌᅦ 德 ᄒᆞᆫ가짓 法엣 버들 ᄇᆞᆯ기시니라</sent>
<sent type="anno" lang="chi" page="17a-17b" n="3">滿慈具足菩薩神通之力。得四無礙智。審諦說法教化衆生。</sent>
<sent type="anno" lang="kor" page="17a-17b" n="3">滿慈ㅣ 菩薩 神通力이 ^ ᄀᆞ자 四無礙智ᄅᆞᆯ 得ᄒᆞ야 實히 說法ᄒᆞ야 衆生 敎化ᄒᆞ야</sent>
<sent type="anno" lang="chi" page="17b" n="1">明了通達。故報緣法眾其德皆類。</sent>
<sent type="anno" lang="kor" page="17b" n="1">ᄇᆞᆯ기 通達ᄒᆞᆯᄊᆡ 報緣法衆이 그 德이 다 ᄒᆞᆫ가지라</sent>
<sent type="main" lang="chi" page="17b" n="2">其佛國土有如是等無量功德莊嚴成就。</sent>
<sent type="main" lang="kor" page="17b" n="2">그 부텻 나라히 이러ᄐᆞᆺ ᄒᆞᆫ 無量 功德 莊嚴이 일리라</sent>
<sent type="main" lang="chi" page="17b" n="3">劫名寶明，國名善淨。</sent>
<sent type="main" lang="kor" page="17b" n="3">劫 일후믄 寶明이오 나랏 일후믄 善淨이오</sent>
<sent type="main" lang="chi" page="17b-18a" n="4">其佛壽命無量阿僧祇劫，法住甚久。</sent>
<sent type="main" lang="kor" page="17b-18a" n="4">그 부텻 목수미 無量 阿僧祇 劫이오 法 住호미 甚^히 오라리니</sent>
<sent type="main" lang="chi" page="18a" n="1">佛滅度後，起七寶塔遍滿其國。」</sent>
<sent type="main" lang="kor" page="18a" n="1">부텨 滅度 後에 七寶塔 셰여 나라해 ᄀᆞᄃᆞᆨᄒᆞ리라</sent>
<sent type="anno" lang="chi" page="18a" n="2">劫有法寶真明故名寶明。</sent>
<sent type="anno" lang="kor" page="18a" n="2">劫은 法寶眞明이 이실ᄊᆡ 일후미 寶明이오</sent>
<sent type="anno" lang="chi" page="18a" n="3">國無女人惡道故名善淨。</sent>
<sent type="anno" lang="kor" page="18a" n="3">나라ᄒᆞᆫ 女人 惡道ㅣ 업슬ᄊᆡ 일후미 善淨이라</sent>
<sent type="anno" lang="chi" page="18a" n="4">由三世說法續佛壽命故。佛壽無量法住甚久。</sent>
<sent type="anno" lang="kor" page="18a" n="4">三世ᄅᆞᆯ 說法ᄒᆞ야 부텻 목수믈 니ᅀᅩᆫ 젼ᄎᆞ로 부텻 목수미 그지업스며 法 住호미 甚히 오라리니</sent>
<sent type="anno" lang="chi" page="18a" n="5">滅後起塔徧滿其國。又以餘德散沾也。</sent>
<sent type="anno" lang="kor" page="18a" n="5">滅度 後에 塔 셰여 그 나라해 ᄀᆞᄃᆞᆨ호ᄆᆞᆫ ᄯᅩ 나ᄆᆞᆫ 德으로 두루 저쥬미라</sent>
<sent type="main" lang="chi" page="18a-18b" n="6">爾時千二百阿羅漢，心自在者，作是念：</sent>
<sent type="main" lang="kor" page="18a-18b" n="6">그ᄢᅴ 千 二百 阿羅^漢 ᄆᆞᅀᆞᆷ 自在ᄒᆞ니 너교ᄃᆡ</sent>
<sent type="main" lang="chi" page="18b" n="1">「我等歡喜，得未曾有。</sent>
<sent type="main" lang="kor" page="18b" n="1">우리ᄃᆞᆯ히 歡喜ᄒᆞ야 아래 잇디 아니ᄒᆞᆫ 이ᄅᆞᆯ 得호니</sent>
<sent type="main" lang="chi" page="18b" n="2">若世尊各見授記，如餘大弟子者，不亦快乎！」</sent>
<sent type="main" lang="kor" page="18b" n="2">ᄒᆞ다가 世尊이 各各 記 심기샤ᄃᆡ 녀나ᄆᆞᆫ 大弟子 ᄀᆞᆮ게 ᄒᆞ시면 아니 훤ᄒᆞ려</sent>
<sent type="main" lang="chi" page="18b" n="3">佛知此等心之所念，告摩訶迦葉：</sent>
<sent type="main" lang="kor" page="18b" n="3">부톄 이 사ᄅᆞᆷᄃᆞᆯᄒᆡ ᄆᆞᅀᆞᄆᆡ 念을 아ᄅᆞ시고 摩訶迦葉ᄃᆞ려 니ᄅᆞ샤ᄃᆡ</sent>
<sent type="main" lang="chi" page="18b-19a" n="4">「是千二百阿羅漢，我今當現前次第與授阿耨多羅三藐三菩提記。</sent>
<sent type="main" lang="kor" page="18b-19a" n="4">이 ^ 千 二百 阿羅漢ᄋᆞᆯ 내 이제 現前에 次第로 阿耨多羅三藐三菩提記ᄅᆞᆯ 주어 심기노라</sent>
<sent type="anno" lang="chi" page="19a" n="1">迦葉為眾上首。故告之。</sent>
<sent type="anno" lang="kor" page="19a" n="1">迦葉이 한 사ᄅᆞᄆᆡ게 上首ᅟᅵᆯᄊᆡ 니ᄅᆞ시니라</sent>
<sent type="main" lang="chi" page="19a-19b" n="2">於此衆中，我大弟子憍陳如比丘，當供養六萬二千億佛，然後得成爲佛，號曰普明如來、</sent>
<sent type="main" lang="kor" page="19a-19b" n="2">이 한 사ᄅᆞᇝ 中에 내 큰 弟子 憍陳如比丘ㅣ 六萬 二千億 佛을 供養^ᄒᆞᆫ 後에 부톄 ᄃᆞ외야</sent>
<sent type="main" lang="chi" page="19b" n="1">號曰普明如來、應供、正遍知、明行足、善逝、世間解、無上士、調御丈夫、天人師、佛、世尊。</sent>
<sent type="main" lang="kor" page="19b" n="1">號ᄅᆞᆯ 普明如來 應供 正遍知 明行足 善逝 世間解 無上士 調御丈夫 天人師 佛 世尊이리라</sent>
<sent type="anno" lang="chi" page="19b" n="2">憍陳最初得度為眾首。故特記之。</sent>
<sent type="anno" lang="kor" page="19b" n="2">憍陳이 ᄆᆞᆺ 처ᅀᅥ믜 得度ᄒᆞ야 한 사ᄅᆞᄆᆡ 머리 ᄃᆞ욀ᄊᆡ 各別히 記ᄒᆞ시니라</sent>
<sent type="anno" lang="chi" page="19b-20a" n="3">號普明者。偈云。常放大光明一切之所敬。</sent>
<sent type="anno" lang="kor" page="19b-20a" n="3">號ᄅᆞᆯ 普明이라 호ᄆᆞᆫ 偈예 니ᄅᆞ샤ᄃᆡ 샤ᇰ녜 큰 光明^을 펴 一切의 恭敬호ᇙ 배라 ᄒᆞ시며</sent>
<sent type="anno" lang="chi" page="20a" n="1">又云。常說無上道。故號曰普明。</sent>
<sent type="anno" lang="kor" page="20a" n="1">ᄯᅩ 니ᄅᆞ샤ᄃᆡ 샤ᇰ녜 無上道ᄅᆞᆯ 니ᄅᆞᆯᄊᆡ 그럴ᄊᆡ 號ᄅᆞᆯ 普明이라 ᄒᆞ시니</sent>
<sent type="anno" lang="chi" page="20a" n="2">謂以智慧明破諸癡暗。普使眾生明了法性。即今住世應真之首也。</sent>
<sent type="anno" lang="kor" page="20a" n="2">智慧明으로 迷惑고 어득호ᄆᆞᆯ ᄒᆞ야ᄇᆞ려 너비 衆生ᄃᆞᆯ히 法性을 ᄉᆞᄆᆞᆺ ᄇᆞᆯ기 알에 호ᄆᆞᆯ 니ᄅᆞ시니 곧 이제 世間애 住ᄒᆞᆫ 應眞엣 머리라</sent>
<sent type="main" lang="chi" page="20a-20b" n="3">其五百阿羅漢：優樓頻螺迦葉、伽耶迦葉、那提迦葉、迦留陀夷、優陀夷、阿㝹樓馱、離婆多、劫賓那、薄拘羅、周陀、莎伽陀等，皆當得阿耨多羅三藐三菩提，盡同一號，名曰普明。」　</sent>
<sent type="main" lang="kor" page="20a-20b" n="3">그 五百 阿羅漢 優樓頻螺 迦葉 伽耶迦葉 那提迦葉 迦留陀夷 優^陀夷 阿㝹樓馱 離婆多 劫賓那 薄拘羅 周陀莎伽陀ᄃᆞᆯ히 다 반ᄃᆞ기 阿耨多羅三藐三菩提ᄅᆞᆯ 得ᄒᆞ야 다 ᄒᆞᆫ가짓 號ㅣ라 일후미 普明이리라</sent>
<sent type="anno" lang="chi" page="20b" n="1">五百威德具足為千二之傑。</sent>
<sent type="anno" lang="kor" page="20b" n="1">五百ᄋᆞᆫ 威嚴과 德괘 ᄀᆞ자 千二옛 傑일ᄊᆡ</sent>
<sent type="anno2" lang="kor" page="21a" n="2">傑은 ᄌᆡ죄 萬人에 디날씨라//</sent>
<sent type="anno" lang="chi" page="21a" n="3">故又別記。</sent>
<sent type="anno" lang="kor" page="21a" n="3">ᄯᅩ 各別히 記ᄒᆞ시니라</sent>
<sent type="anno" lang="chi" page="21a" n="4">目連記末云。我諸弟子威德具足其數五百。即此也。</sent>
<sent type="anno" lang="kor" page="21a" n="4">目連記 乃終에 니ᄅᆞ샤ᄃᆡ 내 弟子ᄃᆞᆯ히 威德이 ᄀᆞᄌᆞ니 그 數ㅣ 五百이라 ᄒᆞ시니 곧 이라</sent>
<sent type="anno" lang="chi" page="21a" n="5">餘七百眾但於前通許於頌通記。</sent>
<sent type="anno" lang="kor" page="21a" n="5">녀나ᄆᆞᆫ 七百 衆은 오직 알ᄑᆡ 通히 許ᄒᆞ시고 頌애 通히 記ᄒᆞ시니라</sent>
<sent type="anno" lang="chi" page="21a" n="6">優樓頻螺等即序分所列羅漢上首。詳略互舉也。</sent>
<sent type="anno" lang="kor" page="21a" n="6">優樓頻螺ᄃᆞᆯᄒᆞᆫ 곧 序分에 버륜 羅漢 上首ㅣ니 詳略ᄋᆞᆯ 서르 드러 니ᄅᆞ시니라</sent>
<sent type="anno2" lang="kor" page="21a" n="7">略ᄋᆞᆫ 져글씨라</sent>
<sent type="anno" lang="chi" page="21b" n="1">同號普明以德同故。</sent>
<sent type="anno" lang="kor" page="21b" n="1">ᄒᆞᆫ가지로 號ᄅᆞᆯ 普明이라 ᄒᆞ샤ᄆᆞᆫ 德이 ᄀᆞᆮᄒᆞᆯᄊᆡ니라</sent>
<sent type="main" lang="chi" page="21b" n="2">爾時五百阿羅漢於佛前得受記已，歡喜踊躍，卽從座起，到於佛前，頭面禮足，悔過自責：</sent>
<sent type="main" lang="kor" page="21b" n="2">그ᄢᅴ 五百 阿羅漢이 부텻 알ᄑᆡ 受記ᄅᆞᆯ 得ᄒᆞᅀᆞᆸ고 歡喜踊躍ᄒᆞ야 즉재 座로셔 니러 부텻 알ᄑᆡ 가 머리 좃ᄉᆞᄫᅡ 禮數ᄒᆞᅀᆞᄫᅡ 허믈 뉘으처 제 외요ᅌᅵ다 ᄒᆞ야</sent>
<sent type="main" lang="chi" page="21b-22a" n="3">「世尊！我等常作是念，自謂已得究竟滅度，今乃知之，如無智者。</sent>
<sent type="main" lang="kor" page="21b-22a" n="3">世尊하 우리ᄃᆞᆯ히 샤ᇰ녜 너교ᄃᆡ 내 ᄒᆞ마 究^竟滅度ᄅᆞᆯ 得호라 ᄒᆞ다니 이제ᅀᅡ 알와ᅌᅵ다 智慧 업슨 사ᄅᆞᆷ ᄀᆞᆮ다ᄉᆡᅌᅵ다</sent>
<sent type="main" lang="chi" page="22a" n="1">所以者何？我等應得如來智慧，而便自以小智爲足。</sent>
<sent type="main" lang="kor" page="22a" n="1">엇뎨어뇨 ᄒᆞ란ᄃᆡ 우리ᄃᆞᆯ히 如來ㅅ 智慧ᄅᆞᆯ 得ᄒᆞᅀᆞᄫᆞ리어늘 곧 제 져근 智慧로 足히 너기다ᅌᅵ다</sent>
<sent type="anno" lang="chi" page="22a" n="2">悔責者。悔昔之失慶今之得也。</sent>
<sent type="anno" lang="kor" page="22a" n="2">뉘으처 외요ᅌᅵ다 호ᄆᆞᆫ 녜 그르 ᄒᆞ단 이ᄅᆞᆯ 뉘읏고 이제 得혼 이ᄅᆞᆯ 慶賀ᄒᆞ니라</sent>
<sent type="anno" lang="chi" page="22a-22b" n="3">如來智慧。即一切種智我等應得。而悔不早悟。</sent>
<sent type="anno" lang="kor" page="22a-22b" n="3">如來ㅅ 智慧ᄂᆞᆫ 곧 一切 種^智라 우리ᄃᆞᆯ히 得ᄒᆞ리어늘 일 아디 몯호ᄆᆞᆯ 뉘으츠니라</sent>
<sent type="main" lang="chi" page="22b" n="1">「世尊！譬如有人至親友家，醉酒而臥。</sent>
<sent type="main" lang="kor" page="22b" n="1">世尊하 가ᄌᆞᆯ비건댄 ᄒᆞᆫ 사ᄅᆞ미 親ᄒᆞᆫ 버듸 지븨 가 수을 醉ᄒᆞ야 누ᄫᅦᆺ거늘</sent>
<sent type="main" lang="chi" page="22b" n="2">是時親友官事當行，以無價寶珠繫其衣裏，與之而去。</sent>
<sent type="main" lang="kor" page="22b" n="2">그ᄢᅴ 親ᄒᆞᆫ 버디 그윗 일로 나갈 쩨 값 업슨 寶珠로 옷 소배 ᄆᆡ야 주구 니거늘</sent>
<sent type="main" lang="chi" page="22b-23a" n="3">其人醉臥，都不覺知。起已遊行，到於他國。爲衣食故，勤力求索，甚大艱難；</sent>
<sent type="main" lang="kor" page="22b-23a" n="3">그 사ᄅᆞᄆᆞᆫ 醉ᄒᆞ야 누ᄫᅥ 이셔 곧 아디 몯ᄒᆞ야 니러 노녀 ᄃᆞᆮ녀 다ᄅᆞᆫ 나라해 ^ 가 옷밥 爲ᄒᆞᆯᄊᆡ 브즈러니 힘ᄡᅥ 얻녀 ᄀᆞ자ᇰ 艱難히 ᄃᆞᆮ녀</sent>
<sent type="main" lang="chi" page="23a" n="1">若少有所得，便以爲足。</sent>
<sent type="main" lang="kor" page="23a" n="1">ᄒᆞ다가 져그나 어드면 곧 足히 너기더니</sent>
<sent type="anno" lang="chi" page="23a" n="2">親友繫珠。譬佛預十六菩薩時。為說法華結大乘因也。</sent>
<sent type="anno" lang="kor" page="23a" n="2">親ᄒᆞᆫ 버디 구슬 ᄆᆡ요ᄆᆞᆫ 부톄 十六 菩薩애 조차 ᄃᆞ외야 겨시ᇙ 저긔 爲ᄒᆞ야 法華 니ᄅᆞ샤 大乘因 ᄆᆡ샤ᄆᆞᆯ 가ᄌᆞᆯ비니라</sent>
<sent type="anno" lang="chi" page="23a" n="3">醉酒而臥。譬我預千萬億眾時。皆生疑惑昏昏如醉也。</sent>
<sent type="anno" lang="kor" page="23a" n="3">수을 醉ᄒᆞ야 누ᄫᅮᄆᆞᆫ 내 千萬億 衆 서리예 이시ᇙ 제 다 疑惑 내야 어즐히 醉ᄒᆞᆫ ᄃᆞᆺ 호ᄆᆞᆯ 가ᄌᆞᆯ비니라</sent>
<sent type="anno" lang="chi" page="23a-23b " n="4">官事當行。即佛化將畢餘處利生。公而不黨。故譬官事。</sent>
<sent type="anno" lang="kor" page="23a-23b " n="4">그윗 일로 나가ᇙ 저근 곧 부톄 敎化 쟈ᇰ차 ᄆᆞᄎᆞ샤 녀느 고대 가 衆^生 利ᄒᆡ샤미니 고ᇰ번ᄒᆞ야 私情 업스실ᄊᆡ 그윗 이레 가ᄌᆞᆯ비니라</sent>
<sent type="anno" lang="chi" page="23b " n="1">起已遊行轉迷也。到於他國棄本也。為衣食等樂小也。</sent>
<sent type="anno" lang="kor" page="23b " n="1">니러 노녀 ᄃᆞᆮ뇨ᄆᆞᆫ 더 迷惑호미오 다ᄅᆞᆫ 나라해 가ᄆᆞᆫ 根源 ᄇᆞ료미오 옷밥 爲홈ᄃᆞᆯᄒᆞᆫ 져근 法 즐교미라</sent>
<sent type="main" lang="chi" page="23b " n="2">於後親友會遇見之，而作是言：</sent>
<sent type="main" lang="kor" page="23b " n="2">그 後에 親ᄒᆞᆫ 버디 마조 보아 닐오ᄃᆡ</sent>
<sent type="main" lang="chi" page="23b " n="3">『咄哉，丈夫！何爲衣食乃至如是。</sent>
<sent type="main" lang="kor" page="23b " n="3">咄丈夫ㅣ여 엇뎨 衣食 爲ᄒᆞ야 이러호매 니른다</sent>
<sent type="main" lang="chi" page="23b-24a" n="4">我昔欲令汝得安樂、五欲自恣，於某年日月，以無價寶珠繫汝衣裏。</sent>
<sent type="main" lang="kor" page="23b-24a" n="4">내 녜 너를 安樂ᄋᆞᆯ 得ᄒᆞ야 五欲ᄋᆞᆯ 져ᇇ긋 ᄒᆞ게 코져 ᄒᆞ야 ^ 아모 ᄒᆡ 날 ᄃᆞ래 값 업슨 寶珠로 네 옷 소배 ᄆᆡ요니</sent>
<sent type="main" lang="chi" page="24a" n="1">今故現在，而汝不知。勤苦憂惱，以求自活，甚爲癡也。</sent>
<sent type="main" lang="kor" page="24a" n="1">이제 ᄉᆞᆫᄌᆡ 잇거늘 네 몰라 브즈러니 受苦ᄒᆞ야 시름ᄒᆞ야 사롤 일 求ᄒᆞᄂᆞ니 甚히 어리도다</sent>
<sent type="main" lang="chi" page="24a" n="2">汝今可以此寶貿易所須，常可如意，無所乏短。』　</sent>
<sent type="main" lang="kor" page="24a" n="2">네 이제 이 보ᄇᆡ로 求ᄒᆞ논 거슬 사면 샤ᇰ녜 어루 ᄠᅳᆮ다ᄫᅵ 업슨 것 업스리라</sent>
<sent type="anno" lang="chi" page="24a" n="3">親友會遇譬今復值佛。</sent>
<sent type="anno" lang="kor" page="24a" n="3">親ᄒᆞᆫ 벋 맛나ᄆᆞᆫ 이제 ᄯᅩ 부텨 맛나ᅀᆞᄫᅩᄆᆞᆯ 가ᄌᆞᆯ비니라</sent>
<sent type="anno" lang="chi" page="24a-24b" n="4">咄叱警戒譬呵小進大。</sent>
<sent type="anno" lang="kor" page="24a-24b" n="4">구지저 警戒호ᄆᆞᆫ ^ 져근 ᄆᆞᅀᆞᄆᆞᆯ 구지저 큰 게 나ᅀᅩ샤ᄆᆞᆯ 가ᄌᆞᆯ비니라</sent>
<sent type="anno" lang="chi" page="24b" n="1">言丈夫者。指大乘種性而警進之也。</sent>
<sent type="anno" lang="kor" page="24b" n="1">丈夫ㅣ라 닐오ᄆᆞᆫ 大乘 種性을 ᄀᆞᄅᆞ쳐 警戒ᄒᆞ야 나ᅀᅩ실씨라</sent>
<sent type="anno" lang="chi" page="24b" n="2">餘意如下合顯。</sent>
<sent type="anno" lang="kor" page="24b" n="2">녀나ᄆᆞᆫ ᄠᅳ든 아래 마초아 나토오미 ᄀᆞᆮᄒᆞ니라</sent>
<sent type="anno" lang="chi" page="24b" n="3">貿易所須譬即性發揮當得大利也。</sent>
<sent type="anno" lang="kor" page="24b" n="3">求ᄒᆞ논 것 사ᄆᆞᆫ 性에 나ᅀᅡ가 펴내면 반ᄃᆞ기 큰 利 得호ᄆᆞᆯ 가ᄌᆞᆯ비니라</sent>
<sent type="main" lang="chi" page="24b" n="4">「佛亦如是，爲菩薩時，教化我等，令發一切智心。</sent>
<sent type="main" lang="kor" page="24b" n="4">부톄 ᄯᅩ 이 ᄀᆞᆮᄒᆞ샤 菩薩 ᄃᆞ외야 겨시ᇙ 저긔 우리ᄅᆞᆯ 敎化ᄒᆞ샤 一切智心ᄋᆞᆯ 發케 ᄒᆞ야시ᄂᆞᆯ</sent>
<sent type="main" lang="chi" page="24b-25a" n="5">而尋廢忘，不知不覺。既得阿羅漢道，自謂滅度，資生艱難，得少爲足。</sent>
<sent type="main" lang="kor" page="24b-25a" n="5">미조차 닛고 아디 몯ᄒᆞ야 阿^羅漢道ᄅᆞᆯ ᄒᆞ마 得ᄒᆞ고 제 滅度호라 너겨 資生이 艱難ᄒᆞ야 져근 거슬 得ᄒᆞ고 足히 너기다니</sent>
<sent type="main" lang="chi" page="25a" n="1">一切智願，猶在不失。</sent>
<sent type="main" lang="kor" page="25a" n="1">一切智願은 ᄉᆞᆫᄌᆡ 이셔 일티 아니ᄒᆞ얫다ᄉᆞᅌᅵ다</sent>
<sent type="anno" lang="chi" page="25a" n="2">令發智心而廢忘不覺。如繫珠醉臥也。</sent>
<sent type="anno" lang="kor" page="25a" n="2">智心ᄋᆞᆯ 發케 ᄒᆞ야시ᄂᆞᆯ ᄇᆞ려 니저 아디 몯호ᄆᆞᆫ 구슬 ᄆᆡ오 醉ᄒᆞ야 누ᄫᅮ미 ᄀᆞᆮᄒᆞ니라</sent>
<sent type="anno" lang="chi" page="25a" n="3">既得羅漢而未離法縛。是資生艱難也。</sent>
<sent type="anno" lang="kor" page="25a" n="3">ᄒᆞ마 羅漢ᄋᆞᆯ 得호ᄃᆡ 法에 ᄆᆡ요ᄆᆞᆯ 여희디 몯호미 이 資生ᄋᆡ 艱難호미라</sent>
<sent type="anno" lang="chi" page="25b" n="1">智願不失。如衣珠現在。</sent>
<sent type="anno" lang="kor" page="25b" n="1">智願을 일티 아니호ᄆᆞᆫ 오샛 구슬 이쇼미 ᄀᆞᆮᄒᆞ니라</sent>
<sent type="main" lang="chi" page="25b" n="2">今者世尊覺悟我等，作如是言：</sent>
<sent type="main" lang="kor" page="25b" n="2">이제 世尊이 우리ᄅᆞᆯ 알외샤 니ᄅᆞ샤ᄃᆡ</sent>
<sent type="main" lang="chi" page="25b" n="3">『諸比丘！汝等所得，非究竟滅。</sent>
<sent type="main" lang="kor" page="25b" n="3">比丘ᄃᆞᆯ하 너희 得혼 거시 究竟滅이 아니니</sent>
<sent type="main" lang="chi" page="25b-26a" n="4">我久令汝等種佛善根，以方便故，示涅槃相，而汝謂爲實得滅度。』　</sent>
<sent type="main" lang="kor" page="25b-26a" n="4">내 오래 너희ᄃᆞᆯᄒᆞᆯ 佛善根을 시므게 호니 方便으로 涅槃相ᄋᆞᆯ 뵈야ᄂᆞᆯ 네 너교ᄃᆡ 實로 滅度ᄅᆞᆯ 得호라 ᄒᆞᄂᆞ다 ^ ᄒᆞ시ᄂᆞ니</sent>
<sent type="main" lang="chi" page="26a" n="1">「世尊！我今乃知實是菩薩，得受阿耨多羅三藐三菩提記。</sent>
<sent type="main" lang="kor" page="26a" n="1">世尊하 우리 오ᄂᆞᆯᅀᅡ 實로 菩薩이라 阿耨多羅三藐三菩提記 受ᄒᆞᅀᆞᄫᆞᇙ ᄃᆞᆯ 아노니</sent>
<sent type="main" lang="chi" page="26a" n="2">以是因緣，甚大歡喜，得未曾有。」</sent>
<sent type="main" lang="kor" page="26a" n="2">이 因緣으로 甚히 歡喜ᄒᆞ야 녜 업던 이ᄅᆞᆯ 得과ᅌᅵ다</sent>
<sent type="anno" lang="chi" page="26a" n="3">妙法蓮華經授學無學人記品第九</sent>
<sent type="anno" lang="kor" page="26a" n="3">잇ᄀᆞ자ᇰ 五百弟子授記品 ᄆᆞᆺ고 아래ᄂᆞᆫ 授學無學人記品이니</sent>
<sent type="anno" lang="chi" page="26a-26b" n="4">此記小聲聞眾也。</sent>
<sent type="anno" lang="kor" page="26a-26b" n="4">이ᄂᆞᆫ 혀근 聲聞衆을 記ᄒᆞ시니^라</sent>
<sent type="anno" lang="chi" page="26b" n="1">舊說裂此為二。謂學與無學。然無學即羅漢。已在千二之記。不當重列。</sent>
<sent type="anno" lang="kor" page="26b" n="1">녯 마래 이ᄅᆞᆯ ᄢᅢᅘᅧ 둘헤 ᄆᆡᇰᄀᆞ라 學과 無學괘라 ᄒᆞ얀마ᄅᆞᆫ 그러나 無學ᄋᆞᆫ 곧 羅漢이라 ᄒᆞ마 千 二 記예 드러 이실ᄊᆡ 다시 버륧 디 아니니</sent>
<sent type="anno" lang="chi" page="26b" n="2">此即學於無學小聲聞而已。</sent>
<sent type="anno" lang="kor" page="26b" n="2">이ᄂᆞᆫ 無學 손ᄃᆡ ᄇᆡ호ᄂᆞᆫ 져근 聲聞ᄯᆞᄅᆞ미라</sent>
<sent type="anno" lang="chi" page="26b" n="3">研真斷惑名學。真窮惑盡名無學。</sent>
<sent type="anno" lang="kor" page="26b" n="3">眞ᄋᆞᆯ 닷가 惑 그추미 學이오 眞이 다ᄋᆞ며 惑이 다오미 無學이니</sent>
<sent type="anno" lang="chi" page="26b" n="4">此未得無學而亦預佛記者。若有聞法者。無一不成佛故也。</sent>
<sent type="anno" lang="kor" page="26b" n="4">이 無學ᄋᆞᆯ 得디 몯호ᄃᆡ ᄯᅩ 부텻 記예 조차 드로ᄆᆞᆫ ᄒᆞ다가 法 듣ᄌᆞᄫᆞᆫ 사ᄅᆞᄆᆞᆫ ᄒᆞ나토 成佛 몯ᄒᆞ리 업순 젼ᄎᆡ라</sent>
<sent type="main" lang="chi" page="26b" n="5">爾時阿難、羅睺羅而作是念：</sent>
<sent type="main" lang="kor" page="26b" n="5">그ᄢᅴ 阿難 羅睺羅ㅣ 너교ᄃᆡ</sent>
<sent type="main" lang="chi" page="26b-27a" n="6">「我等每自思惟：『設得受記，不亦快乎。』」</sent>
<sent type="main" lang="kor" page="26b-27a" n="6">우리ᄃᆞᆯ히 ᄆᆡᅀᅣᇰ ^ ᄉᆞ라ᇰ호ᄃᆡ ᄒᆞ다가 授記ᄅᆞᆯ 得ᄒᆞᅀᆞᄫᆞ면 아니 싀훤ᄒᆞ려 ᄒᆞ고</sent>
<sent type="anno" lang="chi" page="27a" n="1">阿難多聞護持法藏。羅云密行。</sent>
<sent type="anno" lang="kor" page="27a" n="1">阿難ᄋᆞᆫ 多聞ᄒᆞ야 法藏ᄋᆞᆯ 護持ᄒᆞ고 羅云ᄋᆞᆫ 密行이니</sent>
<sent type="anno" lang="chi" page="27a" n="2">皆大弟子。而與學眾同授記者。示彼亦內祕外現密行之儔也。</sent>
<sent type="anno" lang="kor" page="27a" n="2">다 큰 弟子ㅣ로ᄃᆡ 學衆과 ᄒᆞᆫᄢᅴ 授記ᄒᆞ샤ᄆᆞᆫ 뎨 ᄯᅩ 안ᄒᆞ로 ᄀᆞ초고 밧ᄀᆞ로 나토아 密行ᄋᆡ ᄧᅡᆨ인 ᄃᆞᆯ 뵈시니라</sent>
<sent type="anno" lang="chi" page="27a" n="3">觀學眾記云。當供微塵數佛護持法藏。</sent>
<sent type="anno" lang="kor" page="27a" n="3">學衆 記ᄅᆞᆯ 보ᅀᆞᄫᅩ니 니ᄅᆞ샤ᄃᆡ 微塵數 佛을 供養ᄒᆞ야 法藏ᄋᆞᆯ 護持ᄒᆞ리라 ᄒᆞ시니</sent>
<sent type="anno" lang="chi" page="27a" n="4">即與阿難羅云同德。故以二師總之。</sent>
<sent type="anno" lang="kor" page="27a" n="4">곧 阿難 羅云과 德이 ᄒᆞᆫ 가질ᄊᆡ 二師로 摠ᄒᆞ시니라</sent>
<sent type="main" lang="chi" page="27a-27b" n="5">卽從座起，到於佛前，頭面禮足，俱白佛言：</sent>
<sent type="main" lang="kor" page="27a-27b" n="5">즉^재 座로셔 니러 부텻긔 가 머리 조ᅀᅡ 禮數ᄒᆞᅀᆞᆸ고 다 부텻긔 ᄉᆞᆯᄫᅩᄃᆡ</sent>
<sent type="main" lang="chi" page="27b" n="1">「世尊！我等於此亦應有分，唯有如來，我等所歸。</sent>
<sent type="main" lang="kor" page="27b" n="1">世尊하 우리 이ᅌᅥ긔 ᄯᅩ 당다ᅌᅵ 分이 잇ᄂᆞ니 오직 如來옷 우리 가ᅀᆞᄫᅩᇙ ᄃᆡ시며</sent>
<sent type="main" lang="chi" page="27b" n="2">又我等爲一切世間天、人、阿修羅所見知識，</sent>
<sent type="main" lang="kor" page="27b" n="2">ᄯᅩ 우리ᄃᆞᆯ히 一切 世間 天 人 阿脩羅ᄋᆡ 보아 아논 사ᄅᆞ미니</sent>
<sent type="main" lang="chi" page="27b-28a" n="3">阿難常爲侍者，護持法藏；羅睺羅是佛之子，</sent>
<sent type="main" lang="kor" page="27b-28a" n="3">阿難ᄋᆞᆫ 샤ᇰ녜 뫼ᅀᆞ^ᄫᆞᆫ 사ᄅᆞ미라 法藏ᄋᆞᆯ 護持ᄒᆞ고 羅睺羅ᄂᆞᆫ 부텻 아ᄃᆞ리니</sent>
<sent type="main" lang="chi" page="28a" n="1">若佛見授阿耨多羅三藐三菩提記者，我願既滿，衆望亦足。」</sent>
<sent type="main" lang="kor" page="28a" n="1">ᄒᆞ다가 부톄 阿耨多羅三藐三菩提記ᄅᆞᆯ 심기시면 우리 願이 ᄎᆞ며 모ᄃᆞᆫ ᄇᆞ라오미 足ᄒᆞ리로소ᅌᅵ다</sent>
<sent type="anno" lang="chi" page="28a" n="2">阿難羅云親邇於佛。既為眾所見知。</sent>
<sent type="anno" lang="kor" page="28a" n="2">阿難 羅云이 부텻긔 갓갑ᄉᆞᄫᅡ ᄒᆞ마 모다 아논 사ᄅᆞ미니</sent>
<sent type="anno" lang="chi" page="28a" n="3">若不得記則無塞眾望也。</sent>
<sent type="anno" lang="kor" page="28a" n="3">ᄒᆞ다가 記ᄅᆞᆯ 得디 몯ᄒᆞ면 모ᄃᆞᆫ ᄇᆞ라오매 ᄎᆞ디 몯ᄒᆞ리라</sent>
<sent type="anno" lang="chi" page="28b" n="1">菩薩為通達佛道無所不現。故淨名佛道品以法喜為妻慈悲為女誠善為男。</sent>
<sent type="anno" lang="kor" page="28b" n="1">菩薩이 佛道ᄅᆞᆯ 通達ᄒᆞ야 아니 나토ᇙ ᄃᆡ 업스실ᄊᆡ 淨名佛道品에 法喜로 妻 삼고 慈悲로 ᄯᆞᆯ 삼고 誠善으로 아ᄃᆞᆯ 사ᄆᆞ시다 ᄒᆞ니</sent>
<sent type="anno" lang="chi" page="28b" n="2">而釋迦所以有耶輸羅云。皆為示現非同世俗妻子也。</sent>
<sent type="anno" lang="kor" page="28b" n="2">釋迦ㅣ 耶輸 羅云 두샤미 다 나토아 뵈시디ᄫᅵ 世俗 妻子ㅣ ᄀᆞᆮ디 아니ᄒᆞ시니라</sent>
<sent type="main" lang="chi" page="28b-29a" n="3">爾時，學、無學聲聞弟子二千人，皆從座起，偏袒右肩，到於佛前，一心合掌，</sent>
<sent type="main" lang="kor" page="28b-29a" n="3">그ᄢᅴ 學無學 聲聞弟子 二千 人이 다 座로셔 니러 올ᄒᆞᆫ 엇게 메ᄫᅡᆺ고 부텻긔 가 一心ᄋᆞ로 合掌^ᄒᆞ야</sent>
<sent type="main" lang="chi" page="29a" n="1">瞻仰世尊，如阿難、羅睺羅所願，住立一面。</sent>
<sent type="main" lang="kor" page="29a" n="1">世尊ᄋᆞᆯ 울워러 보ᅀᆞᄫᅡ 阿難 羅睺羅ᄋᆡ 願 ᄀᆞᆮ호ᅌᅵ다 ᄒᆞ고 ᄒᆞᆫ 面에 셔니라</sent>
<sent type="main" lang="chi" page="29a" n="2">爾時佛告阿難：</sent>
<sent type="main" lang="kor" page="29a" n="2">그ᄢᅴ 부톄 阿難이ᄃᆞ려 니ᄅᆞ샤ᄃᆡ</sent>
<sent type="main" lang="chi" page="29a-29b" n="3">「汝於來世當得作佛，號山海慧自在通王如來、應供、正遍知、明行足、善逝、世間解、無上士、調御丈夫、天人師、佛、世尊。</sent>
<sent type="main" lang="kor" page="29a-29b" n="3">네 來世예 부톄 ᄃᆞ외야 號ᄅᆞᆯ 山海慧自在通王如來 應供 正遍知 明行足 善逝^ 世間解 無上士 調御丈夫 天人師 佛 世尊이리니</sent>
<sent type="main" lang="chi" page="29b" n="1">當供養六十二億諸佛，護持法藏，然後得阿耨多羅三藐三菩提。</sent>
<sent type="main" lang="kor" page="29b" n="1">六十二億 諸佛을 供養ᄒᆞ야 法藏ᄋᆞᆯ 護持ᄒᆞᆫ 後에ᅀᅡ 阿耨多羅三藐三菩提ᄅᆞᆯ 得ᄒᆞ리니</sent>
<sent type="anno" lang="chi" page="29b-30a" n="2">山海慧自在通王者。高莫逾於山。深莫浚於海。</sent>
<sent type="anno" lang="kor" page="29b-30a" n="2">山海慧自在通王ᄋᆞᆫ 노포미 山ᄋᆡ셔 더으^니 업고 기푸미 바ᄅᆞ래셔 더 기프니 업스니</sent>
<sent type="anno" lang="chi" page="30a" n="1">阿難宿持法藏多聞博達。智慧等之。於諸法中得大通達。自在如王。故得果以因為號。</sent>
<sent type="anno" lang="kor" page="30a" n="1">阿難이 아래브터 法藏을 디녀 만히 드러 너비 ᄉᆞᄆᆞ차 智慧 ᄀᆞᆮᄒᆞ며 諸法 中에 큰 通達ᄋᆞᆯ 得ᄒᆞ야 自在호미 王 ᄀᆞᆮᄒᆞᆯᄊᆡ 果 得호매 因ᄋᆞ로 號ᄒᆞ니라</sent>
<sent type="anno" lang="chi" page="30a" n="2">當供多佛護持法藏然後成佛。蓋其本願也。</sent>
<sent type="anno" lang="kor" page="30a" n="2">한 부텨를 供養ᄒᆞᅀᆞᄫᅡ 法藏ᄋᆞᆯ 護持ᄒᆞᆫ 後에ᅀᅡ 成佛호ᄆᆞᆫ 本願이라</sent>
<sent type="main" lang="chi" page="30a-30b" n="3">教化二十千萬億恒河沙諸菩薩等，</sent>
<sent type="main" lang="kor" page="30a-30b" n="3">二十 千萬億 恒河沙 諸菩薩ᄋᆞᆯ 敎化ᄒᆞ야 阿耨多羅三藐^三菩提ᄅᆞᆯ 일우게 ᄒᆞ리니</sent>
<sent type="anno" lang="chi" page="30b" n="1">阿難當來作成如此其多者。為宿持法藏化緣深故。</sent>
<sent type="anno" lang="kor" page="30b" n="1">阿難이 當來예 지ᅀᅥ 일오미 이ᄀᆞ티 하ᄆᆞᆫ 아래브터 法藏ᄋᆞᆯ 디녀 化緣이 기픈 젼ᄎᆡ라</sent>
<sent type="main" lang="chi" page="30b" n="2">國名常立勝幡，其土淸淨，琉璃爲地。劫名妙音遍滿。</sent>
<sent type="main" lang="kor" page="30b" n="2">나랏 일후믄 常立勝幡이오 그 ᄯᅡ히 淸淨ᄒᆞ야 瑠璃 ᄯᅡ히 ᄃᆞ외오 劫 일후믄 妙音遍滿이리라</sent>
<sent type="anno" lang="chi" page="30b-31a" n="3">幡表尊勝之德。阿難多聞第一故。國名常立勝幡。</sent>
<sent type="anno" lang="kor" page="30b-31a" n="3">幡은 尊勝ᄒᆞᆫ 德을 表ᄒᆞ니 阿難이 多聞第一일ᄊᆡ 나랏 일후미 常立勝幡^이오</sent>
<sent type="anno" lang="chi" page="31a" n="1">宣傳法藏故。劫名妙音徧滿。為由法音宣流也。</sent>
<sent type="anno" lang="kor" page="31a" n="1">法藏ᄋᆞᆯ 펴 傳持ᄒᆞᆯᄊᆡ 劫 일후미 妙音遍滿이니 法音을 펴 흘릴ᄊᆡ니라</sent>
<sent type="main" lang="chi" page="31a" n="2">其佛壽命，無量千萬億阿僧祇劫，</sent>
<sent type="main" lang="kor" page="31a" n="2">그 부텻 목수미 無量 千萬億 阿僧祇 劫이리니</sent>
<sent type="main" lang="chi" page="31a" n="3">若人於千萬億無量阿僧祇劫中算數校計，不能得知。</sent>
<sent type="main" lang="kor" page="31a" n="3">아모 사ᄅᆞ미나 千萬億 無量 阿僧祇 劫에 算數로 혜여도 能히 아디 몯ᄒᆞ리니</sent>
<sent type="main" lang="chi" page="31a-31b" n="4">正法住世倍於壽命，像法住世復倍正法。</sent>
<sent type="main" lang="kor" page="31a-31b" n="4">正法 住世 壽命에셔 倍^ᄒᆞ고 像法 住世 ᄯᅩ 正法에셔 倍ᄒᆞ리라</sent>
<sent type="anno" lang="chi" page="31b" n="1">佛壽無量劫。而正像之法又復倍倍者。由其宣傳法藏因力綿遠也。</sent>
<sent type="anno" lang="kor" page="31b" n="1">부텻 목수미 無量 劫이오 正法 像法이 ᄯᅩ 倍倍호ᄆᆞᆫ 法藏ᄋᆞᆯ 펴 傳持ᄒᆞ욘 因力이 멀ᄊᆡ니라</sent>
<sent type="anno" lang="chi" page="31b" n="2">問。壽劫之說悠然不窮。</sent>
<sent type="anno" lang="kor" page="31b" n="2">무로ᄃᆡ 壽劫 니ᄅᆞ샤미 기리 다ᄋᆞ디 아니ᄒᆞ니 어듸ᄅᆞᆯ 브트시뇨</sent>
<sent type="anno" lang="chi" page="31b" n="3">何所據依視不覩睫。況渺冥乎。</sent>
<sent type="anno" lang="kor" page="31b" n="3">눈싸ᄅᆞᆯ 보디 몯ᄒᆞ거니 ᄒᆞᄆᆞᆯ며 아ᄃᆞ기 머로미ᄯᆞ녀</sent>
<sent type="anno" lang="chi" page="31b" n="4">曰萬物死生而不亡者存。</sent>
<sent type="anno" lang="kor" page="31b" n="4">닐오ᄃᆡ 萬物이 주그며 살며 호ᄃᆡ 업디 아니ᄒᆞᄂᆞᆫ 거시 잇ᄂᆞ니</sent>
<sent type="anno" lang="chi" page="31b" n="5">壽有終窮乎。古今代謝而曾無紀極。</sent>
<sent type="anno" lang="kor" page="31b" n="5">목수미 乃終에 다오미 이시려 녜와 이제와 ᄀᆞ라 ᄃᆞ외요ᄃᆡ 다오미 업스니</sent>
<sent type="anno" lang="chi" page="31b-32a" n="6">劫有終窮乎。聖人離死生至道無代謝。則雖倍倍之劫。未足盡其靈長矣。</sent>
<sent type="anno" lang="kor" page="31b-32a" n="6">劫이 乃終에 다오^미 이시려 聖人이 生死ᄅᆞᆯ 여희시며 至道ㅣ 서르 ᄀᆞ라 ᄃᆞ외요미 업스면 비록 倍倍ᄒᆞᆫ 劫이라도 그 靈히 기로ᄆᆞᆯ 다ᄒᆞ디 몯ᄒᆞ리라</sent>
<sent type="main" lang="chi" page="32a" n="1">阿難！是山海慧自在通王佛，爲十方無量千萬億恒河沙等諸佛如來所共讚歎，稱其功德。」</sent>
<sent type="main" lang="kor" page="32a" n="1">阿難아 이 山海慧自在通王佛이 十方 無量 千萬億 恒河沙等 諸佛如來 모다 讚歎ᄒᆞ야 功德 일ᄏᆞᄅᆞ샤미 ᄃᆞ외리라</sent>
<sent type="anno" lang="chi" page="32a-32b" n="2">為其護持法藏報得殊勝。名聞十方故。</sent>
<sent type="anno" lang="kor" page="32a-32b" n="2">法^藏ᄋᆞᆯ 護持ᄒᆞ야 報ᄅᆞᆯ ᄀᆞ자ᇰ 어디로ᄆᆞᆯ 得ᄒᆞ야 일후미 十方애 들이논 젼ᄎᆡ라</sent>
<sent type="main" lang="chi" page="32b" n="1">爾時會中新發意菩薩八千人，咸作是念：</sent>
<sent type="main" lang="kor" page="32b" n="1">그ᄢᅴ 모ᄃᆞᆫ 中에 新發意菩薩 八千 사ᄅᆞ미 다 너교ᄃᆡ</sent>
<sent type="main" lang="chi" page="32b-33a" n="2">「我等尚不聞諸大菩薩得如是記，有何因緣而諸聲聞得如是決？」</sent>
<sent type="main" lang="kor" page="32b-33a" n="2">우리ᄃᆞᆯ히 오히려 諸大菩薩도 이런 記 得ᄒᆞ거시ᄂᆞᆯ 몯 듣ᄌᆞᄫᅩ니 엇던 因緣으로 諸聲聞이 이런 決을 得ᄒᆞᅀᆞᆸ거뇨 ᄒᆞ더^니</sent>
<sent type="anno" lang="chi" page="33a" n="1">阿難果號劫國教化作成等事。特異眾記。</sent>
<sent type="anno" lang="kor" page="33a" n="1">阿難ᄋᆡ 果號와 劫國과 敎化와 지ᅀᅥ 일움 일ᄃᆞᆯ히 한 記예셔 特別히 다ᄅᆞᆯᄊᆡ</sent>
<sent type="anno" lang="chi" page="33a" n="2">初心不知遠因。故疑其何緣而得。</sent>
<sent type="anno" lang="kor" page="33a" n="2">첫 ᄆᆞᅀᆞ맨 먼 因ᄋᆞᆯ 아디 몯ᄒᆞ논 젼ᄎᆞ로 엇던 緣ᄋᆞ로 得ᄒᆞᆫ고 疑心ᄒᆞ니라</sent>
<sent type="main" lang="chi" page="33a" n="3">爾時世尊知諸菩薩心之所念，而告之曰：</sent>
<sent type="main" lang="kor" page="33a" n="3">그ᄢᅴ 世尊이 諸菩薩 ᄆᆞᅀᆞᄆᆡ 念을 아ᄅᆞ시고 니ᄅᆞ샤ᄃᆡ</sent>
<sent type="main" lang="chi" page="33a-33b" n="4">「諸善男子！我與阿難等，於空王佛所，同時發阿耨多羅三藐三菩提心。</sent>
<sent type="main" lang="kor" page="33a-33b" n="4">善男子ᄃᆞᆯ하 내 阿難이ᄃᆞᆯ콰로 空王佛ㅅ 거긔 ᄒᆞᆫᄢᅴ 阿耨多羅三藐^三菩提心을 發호니</sent>
<sent type="main" lang="chi" page="33b" n="1">阿難常樂多聞，我常勤精進，</sent>
<sent type="main" lang="kor" page="33b" n="1">阿難ᄋᆞᆫ 샤ᇰ녜 多聞ᄋᆞᆯ 즐기고 나ᄂᆞᆫ 샤ᇰ녜 精進을 브즈러니 호니</sent>
<sent type="main" lang="chi" page="33b-34a" n="2">是故我已得成阿耨多羅三藐三菩提，而阿難護持我法，亦護將來諸佛法藏，教化成就諸菩薩衆，</sent>
<sent type="main" lang="kor" page="33b-34a" n="2">이럴ᄊᆡ 나ᄂᆞᆫ ᄒᆞ마 阿耨多羅三藐三菩提ᄅᆞᆯ 일우고 阿難이ᄂᆞᆫ 내 法을 護持ᄒᆞ며 ᄯᅩ 將來옛 諸佛 法藏을 護^持ᄒᆞ야 諸菩薩衆을 敎化ᄒᆞ야 일우리니</sent>
<sent type="main" lang="chi" page="34a" n="1">其本願如是，故獲斯記。」</sent>
<sent type="main" lang="kor" page="34a" n="1">제 本願이 이러ᄒᆞᆯᄊᆡ 이 記ᄅᆞᆯ 어드니라</sent>
<sent type="anno" lang="chi" page="34a" n="2">此告其遠因。以同佛發心功深願廣。宜得是記也。</sent>
<sent type="anno" lang="kor" page="34a" n="2">이ᄂᆞᆫ 먼 因ᄋᆞᆯ 니ᄅᆞ시니 부텨와 ᄒᆞᆫᄢᅴ 發心ᄒᆞ야 功이 기프며 願이 너블ᄊᆡ 이 記 得호미 맛다ᇰᄒᆞ니라</sent>
<sent type="anno" lang="chi" page="34a" n="3">校其遠因則功已齊佛。但彼願護持法藏。</sent>
<sent type="anno" lang="kor" page="34a" n="3">먼 因을 혜여 보건댄 功이 ᄒᆞ마 부텻긔 ᄀᆞᆲ건마ᄅᆞᆫ 오직 뎌ᄂᆞᆫ 法藏 護持호ᄆᆞᆯ 願ᄒᆞᆯᄊᆡ 샤ᇰ녜 多聞을 즐기고</sent>
<sent type="anno" lang="chi" page="34a" n="4">故常樂多聞。佛願成道利生。</sent>
<sent type="anno" lang="kor" page="34a" n="4">부텨는 道 일워 衆生 利호ᄆᆞᆯ 願ᄒᆞ실ᄊᆡ 샤ᇰ녜 브즈러니 精進ᄒᆞ시니</sent>
<sent type="anno" lang="chi" page="34a-34b" n="5">故常勤精進。由是佛已成道。而阿難尚須護法教化。然後成佛。</sent>
<sent type="anno" lang="kor" page="34a-34b" n="5">이^럴ᄊᆡ 부텨는 ᄒᆞ마 成道ᄒᆞ시고 阿難ᄋᆞᆫ ᄉᆞᆫᄌᆡ 모로매 法 護持ᄒᆞ야 敎化ᄒᆞᆫ 後에ᅀᅡ 成佛ᄒᆞ리니</sent>
<sent type="anno" lang="chi" page="34b" n="1">葢其本願如是。非由根智勝劣而有先後也。</sent>
<sent type="anno" lang="kor" page="34b" n="1">그 本願이 이러ᄒᆞᆯᄊᆡ언뎌ᇰ 根智의 어딜며 사오나ᄫᅩᄆᆞ로 先後 잇논 디 아니라</sent>
<sent type="anno" lang="chi" page="34b" n="2">俱舍論說。空王佛乃釋迦三僧祇劫中間所逢之佛。</sent>
<sent type="anno" lang="kor" page="34b" n="2">俱舍論애 닐오ᄃᆡ 空王佛은 釋迦ㅣ 三僧祇 劫 中間애 맛나샨 부톄시니라</sent>
<sent type="main" lang="chi" page="34b-35a" n="3">阿難面於佛前，自聞授記及國土莊嚴，所願具足，心大歡喜，得未曾有。</sent>
<sent type="main" lang="kor" page="34b-35a" n="3">阿難이 親히 부텻 알ᄑᆡ 授記와 國土 莊嚴을 듣ᄌᆞᆸ고 願ᄒᆞ논 이리 ᄀᆞ자 ᄆᆞᅀᆞ매 ᄀᆞ^자ᇰ 歡喜ᄒᆞ야 아래 잇디 아니ᄒᆞᆫ 이ᄅᆞᆯ 得ᄒᆞ야</sent>
<sent type="main" lang="chi" page="35a" n="1">卽時憶念過去無量千萬億諸佛法藏，通達無礙，如今所聞，亦識本願。</sent>
<sent type="main" lang="kor" page="35a" n="1">卽時예 過去 無量 千萬億 諸佛 法藏을 ᄉᆡᇰ각ᄒᆞ야 通達ᄒᆞ야 마ᄀᆞᆫ ᄃᆡ 업서 오ᄂᆞᆳ날 듣ᄌᆞᄫᆞᆫ ᄃᆞᆺ ᄒᆞ며 ᄯᅩ 本願을 아니라</sent>
<sent type="anno" lang="chi" page="35a" n="2">即時憶念等者。</sent>
<sent type="anno" lang="kor" page="35a" n="2">卽時예 ᄉᆡᇰ각홈ᄃᆞᆯᄒᆞᆫ 부톄 記ᄅᆞᆯ 주시며</sent>
<sent type="anno" lang="chi" page="35a-35b" n="3">因佛與記又敘往因。於是得法性覺自在三昧。能憶過佛法藏。</sent>
<sent type="anno" lang="kor" page="35a-35b" n="3">ᄯᅩ 아랫 因 니ᄅᆞ샤ᄆᆞᆯ 브터 法性覺自在三昧ᄅᆞᆯ 得ᄒᆞ야 ^ 디나건 부텻 法藏ᄋᆞᆯ 能히 ᄉᆡᇰ각ᄒᆞ며</sent>
<sent type="anno" lang="chi" page="35b" n="1">又識本昔願持之因也。</sent>
<sent type="anno" lang="kor" page="35b" n="1">ᄯᅩ 녯 願ᄒᆞ야 護持ᄒᆞ던 因ᄋᆞᆯ 아니라</sent>
<sent type="main" lang="chi" page="35b" n="2">爾時佛告羅睺羅：</sent>
<sent type="main" lang="kor" page="35b" n="2">그ᄢᅴ 부톄 羅睺羅ᄃᆞ려 니ᄅᆞ샤ᄃᆡ</sent>
<sent type="main" lang="chi" page="35b" n="3">「汝於來世當得作佛，號蹈七寶華如來、</sent>
<sent type="main" lang="kor" page="35b" n="3">네 오ᄂᆞᆫ 뉘예 부톄 ᄃᆞ외야 號ᄅᆞᆯ 蹈七寶華如來</sent>
<sent type="anno" lang="kor" page="35b" n="4">蹈ᄂᆞᆫ ᄇᆞᆯᄫᆞᆯ씨라</sent>
<sent type="main" lang="chi" page="35b-36a" n="5">應供、正遍知、明行足、善逝、世間解、無上士、調御丈夫、天人師、佛、世尊。</sent>
<sent type="main" lang="kor" page="35b-36a" n="5">應供 正遍知 明行足 善逝 世間解 無上士 調御丈夫 天^人師 佛 世尊이리니</sent>
<sent type="anno" lang="chi" page="36a" n="1">蹈七寶華乃妙淨密行之應也。</sent>
<sent type="anno" lang="kor" page="36a" n="1">蹈七寶華ᄂᆞᆫ 妙淨密行ᄋᆡ 應이라 應은 맛ᄀᆞᆯᄆᆞᆯ씨라</sent>
<sent type="main" lang="chi" page="36a" n="2">當供養十世界微塵等數諸佛如來，常爲諸佛而作長子，猶如今也。</sent>
<sent type="main" lang="kor" page="36a" n="2">十世界 微塵等數 諸佛如來ᄅᆞᆯ 供養ᄒᆞ야 샤ᇰ녜 諸佛ㅅ거긔 ᄆᆞᆮ아ᄃᆞ리 ᄃᆞ외야 오ᄂᆞᆳ날 ᄀᆞᆮᄒᆞ리라</sent>
<sent type="anno" lang="chi" page="36a" n="3">作長子者。常以密行繼續佛道也。</sent>
<sent type="anno" lang="kor" page="36a" n="3">ᄆᆞᆮ아ᄃᆞᆯ ᄃᆞ외요ᄆᆞᆫ 샤ᇰ녜 密行ᄋᆞ로 佛道ᄅᆞᆯ 니ᅀᅳᆯ씨니</sent>
<sent type="anno" lang="chi" page="36a" n="4">如華嚴以普賢為長子。</sent>
<sent type="anno" lang="kor" page="36a" n="4">華嚴에 普賢ᄋᆞ로 ᄆᆞᆮ아ᄃᆞᆯ 사모미 ᄀᆞᆮᄒᆞ니</sent>
<sent type="anno" lang="chi" page="36a-36b" n="5">亦表大行能建佛家法也。葢弘道以德行為尚。故儒門四科亦先德行。</sent>
<sent type="anno" lang="kor" page="36a-36b" n="5">ᄯᅩ 大行ᄋᆡ 能^히 부텻 家法 셰요ᄆᆞᆯ 表ᄒᆞ니 道 너표ᄆᆞᆫ 德行이 爲頭ᄒᆞᆯᄊᆡ니라</sent>
<sent type="main" lang="chi" page="36b" n="1">是蹈七寶華佛，國土莊嚴，壽命劫數，所化弟子，正法、像法，亦如山海慧自在通王如來無異，</sent>
<sent type="main" lang="kor" page="36b" n="1">이 蹈七寶華佛國土 莊嚴과 목숨과 劫數와 敎化혼 弟子와 正法 像法이 ᄯᅩ 山海慧自在通王如來와 ᄀᆞᆮᄒᆞ야 달오미 업스리며</sent>
<sent type="main" lang="chi" page="36b-37a" n="2">亦爲此佛而作長子。</sent>
<sent type="main" lang="kor" page="36b-37a" n="2">ᄯᅩ 이 부텻긔 ᄆᆞᆮ아ᄃᆞ리 ᄃᆞ외^리니</sent>
<sent type="main" lang="chi" page="37a" n="1">過是已後，當得阿耨多羅三藐三菩提。」　</sent>
<sent type="main" lang="kor" page="37a" n="1">이 디낸 後에ᅀᅡ 阿耨多羅三藐三菩提ᄅᆞᆯ 得ᄒᆞ리라</sent>
<sent type="anno" lang="chi" page="37a" n="2">多聞密行常相資故。羅云國劫正像之果並同阿難。</sent>
<sent type="anno" lang="kor" page="37a" n="2">多聞과 密行괘 샤ᇰ녜 서르 도ᄫᆞᆯᄊᆡ 羅云의 나라콰 劫과 正法과 像法괏 果ㅣ 다 阿難이 ᄀᆞᆮ고</sent>
<sent type="anno" lang="chi" page="37a" n="3">而當來亦為阿難長子。</sent>
<sent type="anno" lang="kor" page="37a" n="3">當來예 ᄯᅩ 阿難ᄋᆡ ᄆᆞᆮ아ᄃᆞ리 ᄃᆞ외리라</sent>
<sent type="main" lang="chi" page="37a-37b" n="4">爾時世尊見學、無學二千人，其意柔軟，寂然淸淨，一心觀佛。佛告阿難：</sent>
<sent type="main" lang="kor" page="37a-37b" n="4">그ᄢᅴ 世尊이 學無學 二千 人이 그 ᄠᅳ디 보ᄃᆞ라ᄫᅡ 괴외히 淸淨ᄒᆞ야 ᄒᆞᆫ ᄆᆞ^ᅀᆞᄆᆞ로 부텨 보ᅀᆞᆸ거늘 보시고 부톄 阿難이ᄃᆞ려 니ᄅᆞ샤ᄃᆡ</sent>
<sent type="main" lang="chi" page="37b" n="1">「汝見是學、無學二千人不？」</sent>
<sent type="main" lang="kor" page="37b" n="1">네 이 學無學 二千 사ᄅᆞᄆᆞᆯ 보ᄂᆞᆫ다 아니 보ᄂᆞᆫ다</sent>
<sent type="main" lang="chi" page="37b" n="2">「唯然，已見。」</sent>
<sent type="main" lang="kor" page="37b" n="2">에ᇰ 보노ᅌᅵ다</sent>
<sent type="anno" lang="chi" page="37b" n="3">此亦昔日所化故今與記。</sent>
<sent type="anno" lang="kor" page="37b" n="3">이 ᄯᅩ 녜 敎化ᄒᆞ신 사ᄅᆞ밀ᄊᆡ 이제 記ᄅᆞᆯ 주시니라</sent>
<sent type="anno" lang="chi" page="37b" n="4">其意柔軟謂根機已熟。問。其見不默示昔因也。</sent>
<sent type="anno" lang="kor" page="37b" n="4">그 ᄠᅳ디 보ᄃᆞ라ᄫᅩᄆᆞᆫ 根機 ᄒᆞ마 니구미오 보ᄂᆞᆫ다 무르샤ᄆᆞᆫ 녯 因ᄋᆞᆯ 안 ᄆᆞᅀᆞᄆᆞ로 뵈야시ᄂᆞᆯ</sent>
<sent type="anno" lang="chi" page="37b" n="5">而阿難多聞博達固已默知。</sent>
<sent type="anno" lang="kor" page="37b" n="5">阿難이 多聞ᄒᆞ고 너비 通達ᄒᆞᆯᄊᆡ ᄇᆞᆯ쎠 안 ᄆᆞᅀᆞᄆᆞ로 아니라</sent>
<sent type="main" lang="chi" page="37b-38a" n="6">「阿難！是諸人等，當供養五十世界微塵數諸佛如來，恭敬尊重，護持法藏。</sent>
<sent type="main" lang="kor" page="37b-38a" n="6">阿難아 이 사^ᄅᆞᆷᄃᆞᆯ히 五十 世界 微塵數 諸佛如來ᄅᆞᆯ 供養ᄒᆞ야 恭敬 尊重ᄒᆞ야 法藏ᄋᆞᆯ 護持ᄒᆞ야</sent>
<sent type="main" lang="chi" page="38a-38b" n="1">末後同時於十方國各得成佛，皆同一號，名曰寶相如來、應供、正遍知、明行足、善逝、世間解、無上士、調御丈夫、天人師、佛、世尊。</sent>
<sent type="main" lang="kor" page="38a-38b" n="1">乃終 後에 ᄒᆞᆫᄢᅴ 十方 國에 各各 부톄 ᄃᆞ외야 다 ᄒᆞᆫ가짓 號로 일후미 寶相如來 應供 正遍知 ^ 明行足 善逝 世間解 無上士 調御丈夫 天人師 佛 世尊이리니</sent>
<sent type="anno" lang="chi" page="38b" n="1">二千果號皆同以因同也。</sent>
<sent type="anno" lang="kor" page="38b" n="1">二千의 果號ㅣ 다 ᄀᆞᆮ호ᄆᆞᆫ 因이 ᄀᆞᄐᆞᆯᄊᆡ니라</sent>
<sent type="anno" lang="chi" page="38b" n="2">了學無學即證實相。是謂實相。</sent>
<sent type="anno" lang="kor" page="38b" n="2">學無學ᄋᆞᆯ ᄉᆞᄆᆞᆺ 아로미 곧 實相 證호미니 이ᄅᆞᆯ 니ᄅᆞ샨 寶相이라</sent>
<sent type="main" lang="chi" page="38b-39a" n="3">壽命一劫。國土莊嚴，聲聞、菩薩，正法、像法、皆悉同等。」</sent>
<sent type="main" lang="kor" page="38b-39a" n="3">목수믄 一劫이오 나라 莊嚴과 聲聞 菩薩와 正法 像^法괘 다 ᄒᆞᆫ가지라</sent>
<sent type="anno" lang="chi" page="39a" n="1">言二千同時成佛。依報法化皆同。</sent>
<sent type="anno" lang="kor" page="39a" n="1">二千이 ᄒᆞᆫᄢᅴ 成佛ᄒᆞ야 依報法化ㅣ 다 ᄀᆞᆮᄒᆞᆫ ᄃᆞᆯ 니ᄅᆞ시니라</sent>
<sent type="main" lang="chi" page="39a" n="2">爾時學、無學二千人，聞佛授記，歡喜踊躍、而說偈言：</sent>
<sent type="main" lang="kor" page="39a" n="2">그ᄢᅴ 學無學 二千 사ᄅᆞ미 부텻 授記ᄅᆞᆯ 듣ᄌᆞᆸ고 歡喜踊躍ᄒᆞ야 偈로 ᄉᆞᆯᄫᅩᄃᆡ</sent>
<sent type="anno" lang="chi" page="39a" n="3">慧燈明讚也。聞記歡喜謝也。</sent>
<sent type="anno" lang="kor" page="39a" n="3">이 偈ᄂᆞᆫ 讚歎ᄒᆞ야 謝ᄒᆞᅀᆞᄫᆞ니라 謝ᄂᆞᆫ 주어든 절ᄒᆞᆯ씨니 ᅀᅵᆫᄉᆡ라</sent>
<mark type="section_begin">○</mark>
<sent type="anno" lang="kor" page="39a" n="4">잇ᄀᆞ자ᇰ 授學無學人記品 ᄆᆞᆺ고 아래ᄂᆞᆫ 法師品이니</sent>
<sent type="anno" lang="chi" page="39a-39b" n="5">能持正法足以師人。謂之法師。</sent>
<sent type="anno" lang="kor" page="39a-39b" n="5">能히 正法을 디녀 足히 ᄂᆞᄆᆡ ^ 스스ᇰ ᄃᆞ욀 씨 法師ㅣ라</sent>
<sent type="anno" lang="chi" page="39b" n="1">此授廣記以圓該前記。而號法師品者。所以廣記持經之人。而推尊之故也。</sent>
<sent type="anno" lang="kor" page="39b" n="1">이ᄂᆞᆫ 너븐 記ᄅᆞᆯ 심기샤 알ᄑᆡᆺ 記ᄅᆞᆯ 두려ᄫᅵ ᄢᅳ려시ᄂᆞᆯ 法師品이라 일훔 지호ᄆᆞᆫ 持經ᄒᆞᇙ 사ᄅᆞᄆᆞᆯ 너비 記ᄒᆞ샤 尊ᄒᆞ시논 젼ᄎᆡ라</sent>
<sent type="anno" lang="chi" page="39b" n="2">經舉現前八部四眾等類。及佛滅後聞經隨喜。皆與授記。是謂廣記。</sent>
<sent type="anno" lang="kor" page="39b" n="2">經에 알ᄑᆡ 現ᄒᆞᆫ 八部 四衆 等 類와 부텨 滅度ᄒᆞ신 後엣 經 듣고 隨喜ᄒᆞᄂᆞᆫ 사ᄅᆞᄆᆞᆯ 드러 니ᄅᆞ샤 다 授記ᄅᆞᆯ 주시니 이 너비 記ᄒᆞ샤미라</sent>
<sent type="anno" lang="chi" page="39b" n="3">前雖對三周法授三根記。而收機未盡。故此圓該。</sent>
<sent type="anno" lang="kor" page="39b" n="3">알ᄑᆡ 비록 三周法을 對ᄒᆞ샤 三根記ᄅᆞᆯ 심기시나 機 가도ᄆᆞᆯ 몯 다 ᄒᆞ실ᄊᆡ 이ᅌᅦ 두려ᄫᅵ ᄢᅳ리시니</sent>
<sent type="anno" lang="chi" page="39b-40a" n="4">乃圓教之統要也。既為統要。允屬正宗。</sent>
<sent type="anno" lang="kor" page="39b-40a" n="4">圓敎의 統要ㅣ라 ᄒᆞ마 統要ㅣ ᄃᆞ욀ᄊᆡ 眞實로 正宗^애 屬ᄒᆞ니라</sent>
<sent type="anno" lang="kor" page="40a" n="1">統ᄋᆞᆫ 모도자ᄇᆞᆯ씨오 要ᄂᆞᆫ 조ᅀᆞᄅᆞᄫᆡᆯ씨라</sent>
<sent type="main" lang="chi" page="40a" n="2">爾時世尊因藥王菩薩，告八萬大士：</sent>
<sent type="main" lang="kor" page="40a" n="2">그ᄢᅴ 世尊이 藥王菩薩ᄋᆞᆯ 因ᄒᆞ샤 八萬 大士ᄃᆞ려 니ᄅᆞ샤ᄃᆡ</sent>
<sent type="main" lang="chi" page="40a-40b" n="3">「藥王！汝見是大衆中，無量諸天、龍王、夜叉、乾闥婆、阿修羅、迦樓羅、緊那羅、摩睺羅伽、人與非人，及比丘、比丘尼、優婆塞、優婆夷，求聲聞者、求辟支佛者、求佛道者，</sent>
<sent type="main" lang="kor" page="40a-40b" n="3">藥王아 네 이 大衆 中에 그지업슨 諸天 龍王 夜叉 乾達婆 阿脩羅 迦樓羅 緊那羅 摩睺^羅伽 人과 非人과 比丘 比丘尼 優婆塞 優婆夷 聲聞 求ᄒᆞ리와 辟支佛 求ᄒᆞ리와 佛道 求ᄒᆞ리ᄅᆞᆯ 보ᄂᆞᆫ다</sent>
<sent type="main" lang="chi" page="40b-41a" n="1">如是等類，咸於佛前，聞妙法華經一偈一句，乃至一念隨喜者，我皆與授記，當得阿耨多羅三藐三菩提。」</sent>
<sent type="main" lang="kor" page="40b-41a" n="1">이 ᄀᆞᆮᄒᆞᆫ 等 類 다 부텻 알ᄑᆡ 妙法華經 一偈 一句 듣고 ᄒᆞᆫ 念이나 隨喜^호매 니른 사ᄅᆞᄆᆞᆯ 내 다 授記ᄒᆞ노니 阿耨多羅三藐三菩提ᄅᆞᆯ 得ᄒᆞ리라</sent>
<sent type="anno" lang="chi" page="41a" n="1">將授廣記而因藥王告大士者。以廣記渺漠法利勝妙。</sent>
<sent type="anno" lang="kor" page="41a" n="1">쟈ᇰᄎᆞ 너븐 記ᄅᆞᆯ 심기실 쩨 藥王ᄋᆞᆯ 因ᄒᆞ야 大士ᄃᆞ려 니ᄅᆞ샤ᄆᆞᆫ 너븐 記 멀며 法利 ᄀᆞ자ᇰ 微妙ᄒᆞ니</sent>
<sent type="anno" lang="chi" page="41a" n="2">非深知宿契及大菩薩。無能證知故也。</sent>
<sent type="anno" lang="kor" page="41a" n="2">기피 아라 아래브터 마ᄌᆞᆫ 사ᄅᆞᆷ과 大菩薩옷 아니면 能히 證ᄒᆞ야 아디 몯ᄒᆞ릴ᄊᆡ니라</sent>
<sent type="anno" lang="chi" page="41a" n="3">藥王即喜見菩薩。久持此經燒身然臂。可謂深知宿契矣。</sent>
<sent type="anno" lang="kor" page="41a" n="3">藥王ᄋᆞᆫ 곧 喜見菩薩이니 오래 이 經을 디녀 몸 ᄉᆞᆯ며 ᄇᆞᆯ ᄉᆞ니 기피 아라 아래브터 맛다 호ᇙ 디로다</sent>
<sent type="anno" lang="chi" page="41b" n="4">八萬大士即經首八萬菩薩。</sent>
<sent type="anno" lang="kor" page="41b" n="4">八萬 大士ᄂᆞᆫ 곧 經 머리옛 八萬 菩薩이라</sent>
<sent type="anno" lang="chi" page="41b" n="5">現前八部四眾皆與授記者。所謂若有聞法者。無一不成佛也。</sent>
<sent type="anno" lang="kor" page="41b" n="5">알ᄑᆡ 現ᄒᆞᆫ 八部 四衆을 다 授記 주샤ᄆᆞᆫ 니ᄅᆞ샨 ᄒᆞ다가 法 드른 사ᄅᆞᄆᆞᆫ ᄒᆞ나토 成佛 몯ᄒᆞ니 업다 ᄒᆞ샤미라-41b</sent>
<sent type="main" lang="chi" page="41b" n="6">佛告藥王：</sent>
<sent type="main" lang="kor" page="41b" n="6">부톄 藥王ᄃᆞ려 니ᄅᆞ샤ᄃᆡ</sent>
<sent type="main" lang="chi" page="41b-42a" n="7">「又如來滅度之後，若有人聞妙法華經，乃至一偈一句，一念隨喜者，我亦與授阿耨多羅三藐三菩提記。</sent>
<sent type="main" lang="kor" page="41b-42a" n="7">ᄯᅩ 如來 滅度ᄒᆞᆫ 後에 ᄒᆞ다가 사ᄅᆞ미 妙法華經 듣고 一偈 一句에 니르리 ᄒᆞᆫ 念이나 隨喜ᄒᆞᆫ 사ᄅᆞᄆᆞᆫ 내 ^ ᄯᅩ 阿耨多羅三藐三菩提記ᄅᆞᆯ 심기노라</sent>
<sent type="anno" lang="chi" page="42a" n="1">言滅後有人。則其機未兆。亦懸記之。</sent>
<sent type="anno" lang="kor" page="42a" n="1">滅度 後엣 사ᄅᆞᄆᆞᆫ 그 機 비릇디 아니ᄒᆞ얫거늘 ᄯᅩ 미리 記ᄒᆞ시니</sent>
<sent type="anno" lang="chi" page="42a" n="2">則此品廣記無所不圓。無所不該矣。</sent>
<sent type="anno" lang="kor" page="42a" n="2">이 品ㅅ 너븐 記 아니 두려ᄫᅳᆫ ᄃᆡ 업스며 아니 ᄢᅳ린 ᄃᆡ 업도다</sent>
<sent type="main" lang="kor" page="42a" n="3">若復有人，受持、讀誦、解說、書寫妙法華經，乃至一偈，</sent>
<sent type="main" lang="kor" page="42a" n="3">ᄒᆞ다가 ᄯᅩ 사ᄅᆞ미 妙法華經을 受持 讀誦ᄒᆞ며 解說 書寫호ᄆᆞᆯ 一偈예 니를며</sent>
<sent type="anno" lang="kor" page="42a-42b" n="4">解說은 사겨 니를씨오 書寫^ᄂᆞᆫ 쓸씨라</sent>
<sent type="main" lang="chi" page="42b" n="1">於此經卷敬視如佛，種種供養——華、香、瓔珞、末香、塗香、燒香，繒蓋、幢幡、衣服、伎樂，乃至合掌恭敬。</sent>
<sent type="main" lang="kor" page="42b" n="1">이 經卷을 恭敬ᄒᆞ야 보ᄃᆡ 부텨ᄀᆞ티 ᄒᆞ야 種種 供養 花香 瓔珞과 末香 塗香과 燒香과 繒盖와 幢幡과 衣服 伎樂과 [衣服은 오시오 伎樂ᄋᆞᆫ 푸ᇰᄅᆔ라] 合掌 恭敬호매 니를면</sent>
<sent type="main" lang="chi" page="42b-43a" n="2">藥王！當知是諸人等，已曾供養十萬億佛，於諸佛所成就大願，愍衆生故，生此人間。</sent>
<sent type="main" lang="kor" page="42b-43a" n="2">藥王아 알라 이 사ᄅᆞᆷᄃᆞᆯ^히 ᄒᆞ마 十萬億 佛을 供養ᄒᆞᅀᆞᄫᅡ 諸佛ㅅ 거긔 큰 願을 일워 衆生ᄋᆞᆯ 어엿비 너길ᄊᆡ 이 人間애 나니라</sent>
<sent type="anno" lang="chi" page="43a" n="1">自受持讀誦至合掌恭敬。為六種法師。</sent>
<sent type="anno" lang="kor" page="43a" n="1">受持 讀誦브터 合掌恭敬에 니르리 여슷 가짓 法師ㅣ ᄃᆞ외니</sent>
<sent type="anno" lang="chi" page="43a" n="2">一受持。二讀。三誦。四解說。五書寫。六供養。</sent>
<sent type="anno" lang="kor" page="43a" n="2">ᄒᆞ나ᄒᆞᆫ 受持오 둘흔 닐구미오 세흔 외오미오 네흔 사겨 닐오미오 다ᄉᆞᄉᆞᆫ 쑤미오 여스슨 供養이니</sent>
<sent type="anno" lang="chi" page="43a-43b" n="3">能備六種難故。必由供佛宿福及大願也。</sent>
<sent type="anno" lang="kor" page="43a-43b" n="3">能히 여슷 가지 ᄀᆞ조미 어려ᄫᅳᆯᄊᆡ 모로매 부텨 供養ᄒᆞᅀᆞᄫᆞᆫ 아랫 福^과 큰 願을 븓ᄂᆞ니라</sent>
<sent type="main" lang="chi" page="43b" n="1">「藥王！若有人問：『何等衆生，於未來世當得作佛？』</sent>
<sent type="main" lang="kor" page="43b" n="1">藥王아 ᄒᆞ다가 사ᄅᆞ미 무로ᄃᆡ 엇던 衆生이 未來世예 반ᄃᆞ기 부톄 ᄃᆞ외료 ᄒᆞ거든</sent>
<sent type="main" lang="chi" page="43b" n="2">應示：『是諸人等，於未來世必得作佛。』</sent>
<sent type="main" lang="kor" page="43b" n="2">뵈요ᄃᆡ 이 사ᄅᆞᆷᄃᆞᆯ히 未來世예 반ᄃᆞ기 부톄 ᄃᆞ외리라 ᄒᆞ라</sent>
<sent type="main" lang="chi" page="43b-44a" n="3">何以故？若善男子、善女人，於法華經，乃至一句，受持、讀誦、解說、書寫，種種供養經卷、</sent>
<sent type="main" lang="kor" page="43b-44a" n="3">엇뎨어뇨 ᄒᆞ다가 善男子 善女人이 法華經에 ᄒᆞᆫ 句ㅣ나 受持^讀誦ᄒᆞ며 解脫書寫ᄒᆞ며 經卷을 種種 供養호ᄃᆡ</sent>
<sent type="main" lang="chi" page="44a" n="1">華、香、瓔珞、末香、塗香、燒香、繒蓋、幢幡、衣服、伎樂，合掌恭敬；</sent>
<sent type="main" lang="kor" page="44a" n="1">華香 瓔珞과 抹香 塗香과 燒香 繒盖와 幢幡과 衣服과 伎樂ᄋᆞ로 合掌 恭敬ᄒᆞ면</sent>
<sent type="main" lang="chi" page="44a-44b" n="2">是人，一切世間所應瞻奉，應以如來供養而供養之。</sent>
<sent type="main" lang="kor" page="44a-44b" n="2">이 사ᄅᆞᄆᆞᆫ 一切 世間ᄋᆡ 울워러 위와ᄃᆞ며 ^ 如來ㅅ 供養ᄋᆞ로 供養호ᇙ디니</sent>
<sent type="main" lang="chi" page="44b" n="1">當知此人是大菩薩，成就阿耨多羅三藐三菩提，</sent>
<sent type="main" lang="kor" page="44b" n="1">반ᄃᆞ기 알라 이 사ᄅᆞᄆᆞᆫ 大菩薩이라 阿耨多羅三藐三菩提ᄅᆞᆯ 일우리</sent>
<sent type="main" lang="chi" page="44b" n="2">哀愍衆生，願生此間，廣演分別妙法華經。</sent>
<sent type="main" lang="kor" page="44b" n="2">衆生ᄋᆞᆯ 어엿비 너겨 이 ᄉᆞᅀᅵ예 願ᄒᆞ야 나 妙法華經을 너비 불어 ᄀᆞᆯᄒᆞ야 니르리니</sent>
<sent type="main" lang="chi" page="44b-45a" n="3">何況盡能受持、種種供養者？　</sent>
<sent type="main" lang="kor" page="44b-45a" n="3">ᄒᆞᄆᆞᆯ며 다 能히 受持^ᄒᆞ야 種種 供養 ᄒᆞᇙ 사ᄅᆞ미ᄯᆞ녀</sent>
<sent type="anno" lang="chi" page="45a" n="1">但於一句能具六種法師之功。猶足推尊瞻奉而當成菩提。況於一經盡能受持。</sent>
<sent type="anno" lang="kor" page="45a" n="1">오직 ᄒᆞᆫ 句에 여슷 가짓 法師ᄋᆡ 功이 ᄀᆞ자도 菩提ᄅᆞᆯ 일우리온 ᄒᆞᄆᆞᆯ며 ᄒᆞᆫ 經을 다 受持ᄒᆞ리ᄯᆞ녀</sent>
<sent type="main" lang="chi" page="45a" n="2">「藥王！當知是人，自捨淸淨業報，於我滅度後，愍衆生故，生於惡世，廣演此經。</sent>
<sent type="main" lang="kor" page="45a" n="2">藥王아 알라 이 사ᄅᆞ미 淸淨 業報ᄅᆞᆯ 제 ᄇᆞ리고 나 滅度 後에 衆生ᄋᆞᆯ 어엿비 너겨 惡世예 나 이 經을 너비 부르리라</sent>
<sent type="anno" lang="chi" page="45a-45b" n="3">自捨淨報者。當是淨土果人示生惡世。</sent>
<sent type="anno" lang="kor" page="45a-45b" n="3">淨土果앳 사ᄅᆞ미 惡世^예 나ᄆᆞᆯ 뵐씨라</sent>
<sent type="main" lang="chi" page="45b" n="1">若是善男子、善女人，我滅度後，能竊爲一人說法華經，</sent>
<sent type="main" lang="kor" page="45b" n="1">이 善男子 善女人이 나 滅度 後에 能히 ᄒᆞᆫ 사ᄅᆞᆷ 爲ᄒᆞ야 法華經을 닐오ᄃᆡ</sent>
<sent type="main" lang="chi" page="45b" n="2">乃至一句；當知是人則如來使，如來所遣，行如來事。</sent>
<sent type="main" lang="kor" page="45b" n="2">一句에 니르러도 반ᄃᆞ기 알라 이 사ᄅᆞ미 如來 브룐 사ᄅᆞ미며 如來 보낸 사ᄅᆞ미라 如來ㅅ 이ᄅᆞᆯ 行ᄒᆞᄂᆞ니니</sent>
<sent type="main" lang="chi" page="45b-46a" n="3">何況於大衆中廣爲人說？　</sent>
<sent type="main" lang="kor" page="45b-46a" n="3">ᄒᆞᄆᆞᆯ며 大衆 中에 너^비 ᄂᆞᆷ 爲ᄒᆞ야 닐오미ᄯᆞ녀</sent>
<sent type="main" lang="chi" page="46a" n="1">「藥王！若有惡人，以不善心，於一劫中現於佛前，常毀罵佛，其罪尚輕；</sent>
<sent type="main" lang="kor" page="46a" n="1">藥王아 ᄒᆞ다가 모딘 사ᄅᆞ미 不善ᄒᆞᆫ ᄆᆞᅀᆞᄆᆞ로 一劫 中에 現히 부텻 알ᄑᆡ 샤ᇰ녜 부텨를 허러 구지저도 그 罪ᄂᆞᆫ 오히려 輕커니와</sent>
<sent type="main" lang="chi" page="46a-46b" n="2">若人以一惡言，毀呰在家、出家讀誦法華經者，其罪甚重。</sent>
<sent type="main" lang="kor" page="46a-46b" n="2">ᄒᆞ다가 사ᄅᆞ미 ᄒᆞᆫ 모딘 말로 지븨 잇거나 지븨 나거나 法華經 讀誦ᄒᆞᄂᆞᆫ 사ᄅᆞ^ᄆᆞᆯ 헐면 그 罪 甚히 重ᄒᆞ니라</sent>
<sent type="anno" lang="chi" page="46b" n="1">萬德慈尊不可毀也。然毀之其罪尚輕者。以無能損故。</sent>
<sent type="anno" lang="kor" page="46b" n="1">萬德 慈尊ᄋᆞᆯ 허러도 罪 輕호ᄆᆞᆫ 能히 損호미 업슬ᄊᆡ오</sent>
<sent type="main" lang="chi" page="46b" n="2">毀持經之人其罪尤重者。以斷佛種故。</sent>
<sent type="main" lang="kor" page="46b" n="2">持經ᄒᆞᇙ 사ᄅᆞᆷ 허러든 罪 重호ᄆᆞᆫ 부텻 ᄡᅵᄅᆞᆯ 긋논 젼ᄎᆡ라</sent>
<sent type="main" lang="chi" page="46b" n="3">「藥王！其有讀誦法華經者，</sent>
<sent type="main" lang="kor" page="46b" n="3">藥王아 法華經 讀誦ᄒᆞ리 이시면 반ᄃᆞ기 알라</sent>
<sent type="main" lang="chi" page="46b" n="4">當知是人以佛莊嚴而自莊嚴，則爲如來肩所荷擔。</sent>
<sent type="main" lang="kor" page="46b" n="4">이 사ᄅᆞ미 부텻 莊嚴으로 제 莊嚴혼 디며 如來 엇게예 메샤미 ᄃᆞ외니</sent>
<sent type="main" lang="chi" page="46b-47a" n="5">其所至方，應隨向禮，一心合掌，恭敬供養，尊重讚歎，華、香、瓔珞，末香、塗香、燒香，繒蓋、幢幡，衣服、餚饌，作諸伎樂，</sent>
<sent type="main" lang="kor" page="46b-47a" n="5">그 니른 方애 ^ 조차 向ᄒᆞ야 禮數ᄒᆞ야 一心ᄋᆞ로 合掌ᄒᆞ야 恭敬 供養 尊重 讚歎ᄒᆞ야 華香 瓔珞과 抹香 塗香 燒香과 繒盖와 幢幡과 옷과 차반과 여러 가짓 푸ᇰ류 ᄒᆞ야</sent>
<sent type="main" lang="chi" page="47a-47b" n="1">人中上供，而供養之，應持天寶而以散之，天上寶聚應以奉獻。</sent>
<sent type="main" lang="kor" page="47a-47b" n="1">人 中엣 爲頭ᄒᆞᆫ 供養ᄋᆞ로 供^養ᄒᆞ며 하ᄂᆞᆳ 보ᄇᆡ 가져다가 흐트며 天上 寶聚로 [聚는 모ᄃᆞᆯ씨라] 奉獻호ᇙ 디니라</sent>
<sent type="anno" lang="kor" page="47b" n="2">奉獻은 받ᄌᆞᄫᆞᆯ씨라</sent>
<mark type="section_begin">○</mark>
<sent type="anno" lang="chi" page="47b" n="3">以佛莊嚴而自莊嚴者。謂具佛眾德也。</sent>
<sent type="anno" lang="kor" page="47b" n="3">부텻 莊嚴으로 제 莊嚴호ᄆᆞᆫ 부텻 한 德이 ᄀᆞᄌᆞᆯ씨라</sent>
<sent type="anno" lang="chi" page="47b" n="4">則為如來肩所荷擔者。謂佛所尊重也。</sent>
<sent type="anno" lang="kor" page="47b" n="4">如來 엇게예 메샤ᄆᆞᆫ 부톄 尊重히 너기실씨라</sent>
<sent type="main" lang="chi" page="47b-48a" n="5">所以者何？是人歡喜說法，須臾聞之，卽得究竟阿耨多羅三藐三菩提故。」</sent>
<sent type="main" lang="kor" page="47b-48a" n="5">엇뎨어뇨 ᄒᆞ란ᄃᆡ 이 사ᄅᆞ미 歡喜ᄒᆞ야 說法ᄒᆞ거든 아니한 더들 드르면 곧 究竟ᄒᆞ야 阿^耨多羅三藐三菩提ᄅᆞᆯ 得ᄒᆞ릴ᄊᆡ니라</sent>
<sent type="main" lang="chi" page="48a" n="1">爾時佛復告藥王菩薩摩訶薩：</sent>
<sent type="main" lang="kor" page="48a" n="1">그ᄢᅴ 부톄 ᄯᅩ 藥王菩薩摩訶薩ᄃᆞ려 니ᄅᆞ샤ᄃᆡ</sent>
<sent type="main" lang="chi" page="48a-48b" n="2">「我所說經典無量千萬億，已說、今說、當說，而於其中，此法華經最爲難信難解。</sent>
<sent type="main" lang="kor" page="48a-48b" n="2">내 닐온 經典 無量 千萬億이 ᄒᆞ마 니ᄅᆞ며 이제 니ᄅᆞ며 當來예 닐울 그 中에 이 法華經이 ᄆᆞᆺ 信호미 어려ᄫᅳ^며 아로미 어려ᄫᅳ니라</sent>
<sent type="anno" lang="chi" page="48b" n="1">已說即般若等。今說即法華。當說即涅槃。</sent>
<sent type="anno" lang="kor" page="48b" n="1">ᄒᆞ마 니ᄅᆞ샤ᄆᆞᆫ 곧 般若 等이오 이제 니ᄅᆞ샤ᄆᆞᆫ 곧 法華ㅣ오 當來예 니ᄅᆞ샤ᄆᆞᆫ 곧 涅槃이니</sent>
<sent type="anno" lang="chi" page="48b" n="2">而獨法華所詮皆妙法。所示皆實相。</sent>
<sent type="anno" lang="kor" page="48b" n="2">오직 法華ᄂᆞᆫ 니ᄅᆞ샤미 다 妙法이며 뵈샤미 다 實相이라</sent>
<sent type="anno" lang="chi" page="48b" n="3">非眾生知見所以難信。是諸佛祕要所以難解也。</sent>
<sent type="anno" lang="kor" page="48b" n="3">衆生 知見이 아닐ᄊᆡ 信호미 어려ᄫᅳ며 諸佛ㅅ 秘要ㅣ실ᄊᆡ 아로미 어려ᄫᅳ니라</sent>
<sent type="anno" lang="chi" page="48b" n="4">없음</sent>
<sent type="anno" lang="kor" page="48b" n="4">秘要ᄂᆞᆫ 秘密코 조ᅀᆞᄅᆞᄫᆡᆯ씨라</sent>
<sent type="main" lang="chi" page="48b-49a" n="5">「藥王！此經是諸佛祕要之藏，不可分布妄授與人。</sent>
<sent type="main" lang="kor" page="48b-49a" n="5">藥王아 이 經은 諸佛ㅅ 秘要ᄒᆞᆫ 藏이라 펴 내야 간대로 ᄂᆞᆷ 주미 ^ 몯ᄒᆞ리니</sent>
<sent type="main" lang="chi" page="49a" n="1">諸佛 世尊之所守護，從昔已來，未曾顯說而此經者；</sent>
<sent type="main" lang="kor" page="49a" n="1">諸佛 世尊의 守護ᄒᆞ시논 배라 녜브터 자ᇝ간도 顯히 니ᄅᆞ디 아니ᄒᆞᄂᆞ니</sent>
<sent type="main" lang="chi" page="49a" n="2">如來現在，猶多怨嫉，況滅度後？　</sent>
<sent type="main" lang="kor" page="49a" n="2">이 經은 如來 現在ᄒᆞ야도 오히려 怨嫉ᄒᆞ리 하곤 ᄒᆞᄆᆞᆯ며 滅度 後ㅣᄯᆞ녀</sent>
<sent type="anno" lang="chi" page="49a" n="3">祕密法要妄授則上慢退席。</sent>
<sent type="anno" lang="kor" page="49a" n="3">秘密 法要ᄅᆞᆯ 간대로 심기면 上慢이 믈러나고</sent>
<sent type="anno" lang="chi" page="49a" n="4">顯說則窮子怖父。而怨誹憎嫉生焉。</sent>
<sent type="anno" lang="kor" page="49a" n="4">顯히 니ᄅᆞ면 窮子ㅣ 아비ᄅᆞᆯ 두리여 怨嫉이 나ᄂᆞ니</sent>
<sent type="anno" lang="chi" page="49a-49b" n="5">如來現在尚爾。況滅後惡世可不擇機。</sent>
<sent type="anno" lang="kor" page="49a-49b" n="5">如來 現在^ᄒᆞ샤도 오히려 그러콘 ᄒᆞᄆᆞᆯ며 滅度 後 惡世예 機ᄅᆞᆯ ᄀᆞᆯᄒᆡ디 아니ᄒᆞ리여</sent>
<sent type="main" lang="chi" page="49b" n="1">「藥王！當知如來滅後，其能書、持、讀、誦、供養、爲他人說者，如來則爲以衣覆之，又爲他方現在諸佛之所護念。</sent>
<sent type="main" lang="kor" page="49b" n="1">藥王아 알라 如來 滅度 後에 能히 써 디녀 讀誦ᄒᆞ며 供養ᄒᆞ며 ᄂᆞᆷ 爲ᄒᆞ야 니ᄅᆞᇙ 사ᄅᆞᄆᆞᆫ 如來 곧 오ᄉᆞ로 두프며 ᄯᅩ 他方 現在 諸佛이 護念ᄒᆞ샤미 ᄃᆞ외리니</sent>
<sent type="main" lang="chi" page="49b-50a" n="2">是人有大信力，及志願力、諸善根力。</sent>
<sent type="main" lang="kor" page="49b-50a" n="2">이 사ᄅᆞ미 大^信力과 志願力과 諸善根力이 잇ᄂᆞ니</sent>
<sent type="main" lang="chi" page="50a" n="1">當知是人與如來共宿，則爲如來手摩其頭。</sent>
<sent type="main" lang="kor" page="50a" n="1">반ᄃᆞ기 알라 이 사ᄅᆞ미 如來와 ᄒᆞᆫ ᄃᆡ 자며 如來 소ᄂᆞ로 머리 ᄆᆞᆫ지샤미 ᄃᆞ외리라</sent>
<sent type="anno" lang="chi" page="50a" n="2">是經難得聞。信受者亦難。</sent>
<sent type="anno" lang="kor" page="50a" n="2">이 經 드루미 어려ᄫᅳ며 信受ᄒᆞ리 ᄯᅩ 어려ᄫᅳᆯᄊᆡ</sent>
<sent type="anno" lang="chi" page="50a" n="3">故凡書持讀說非假如來覆護。及自有信願善根。莫之能矣。</sent>
<sent type="anno" lang="kor" page="50a" n="3">믈읫 써 니니며 외오며 닐우미 如來 두퍼 護持ᄒᆞ시며 제 信願과 善根곳 아니면 能히 몯ᄒᆞ리라</sent>
<sent type="anno" lang="chi" page="50a" n="4">為如來衣覆。謂得佛忍力也。</sent>
<sent type="anno" lang="kor" page="50a" n="4">如來 오ᄉᆞ로 두프샤ᄆᆞᆫ 부텻 忍力 得오미오</sent>
<sent type="anno" lang="chi" page="50a-50b" n="5">與如來共宿。謂栖心同佛也。</sent>
<sent type="anno" lang="kor" page="50a-50b" n="5">如來^와 ᄒᆞᆫ ᄃᆡ 자ᄆᆞᆫ ᄆᆞᅀᆞᆷ 가죠미 부텨와 ᄀᆞᆮ호미오</sent>
<sent type="anno" lang="chi" page="50b" n="1">為如來摩頂。謂蒙佛慰安也。</sent>
<sent type="anno" lang="kor" page="50b" n="1">如來 머리 ᄆᆞ니샤ᄆᆞᆫ 부톄 便安케 ᄒᆞ샤ᄆᆞᆯ 닙ᄉᆞᄫᅩ미라</sent>
<sent type="anno" lang="chi" page="50b" n="2">如此故能於後惡世持說是法。</sent>
<sent type="anno" lang="kor" page="50b" n="2">이럴ᄊᆡ 느ᇰ히 後惡世예 이 法을 디녀 니ᄅᆞ리라</sent>
<sent type="main" lang="chi" page="50b" n="3">「藥王！在在處處，若說、若讀、若誦、若書，若經卷所住處，皆應起七寶塔，</sent>
<sent type="main" lang="kor" page="50b" n="3">藥王아 곧곧마다 니르거나 닑거나 외오거나 쓰거나 經卷 잇ᄂᆞᆫ ᄯᅡᄒᆞᆫ 다 七寶塔ᄋᆞᆯ 셰요ᄃᆡ</sent>
<sent type="main" lang="chi" page="50b" n="4">極令高廣嚴飾，不須復安舍利。</sent>
<sent type="main" lang="kor" page="50b" n="4">ᄀᆞ자ᇰ 노ᄑᆞ며 넙게 싁싀기 ᄭᅮ미고 구틔여 ᄯᅩ 舍利 아니 녀허도 ᄒᆞ리니</sent>
<sent type="main" lang="chi" page="50b-51a" n="5">所以者何？此中已有如來全身。</sent>
<sent type="main" lang="kor" page="50b-51a" n="5">엇^뎨어뇨 ᄒᆞ란ᄃᆡ 이 中에 ᄒᆞ마 如來ㅅ 全身이 이실ᄊᆡ니라</sent>
<sent type="anno" lang="chi" page="51a" n="1">三周開示及餘助顯。無非如來全身也。</sent>
<sent type="anno" lang="kor" page="51a" n="1">三周로 여러 뵈시며 녀나ᄆᆞᆫ 도ᄫᅡ 나토샤미 如來ㅅ 全身 아니니 업스니라</sent>
<sent type="main" lang="chi" page="51a" n="2">此塔，應以一切華、香、瓔珞，繒蓋、幢幡，伎樂、歌頌，供養恭敬，尊重讚歎。</sent>
<sent type="main" lang="kor" page="51a" n="2">이 塔은 一切 華香과 瓔珞과 繒盖와 幢幡과 伎樂과 놀애로 供養 恭敬ᄒᆞ며 尊重 讚歎호ᇙ 디니</sent>
<sent type="main" lang="chi" page="51a-51b" n="3">若有人得見此塔，禮拜、供養，當知是等皆近阿耨多羅三藐三菩提。</sent>
<sent type="main" lang="kor" page="51a-51b" n="3">ᄒᆞ다가 ^ 사ᄅᆞ미 이 塔 보고 절ᄒᆞ야 供養ᄒᆞ면 반ᄃᆞ기 알라 이 사ᄅᆞᆷᄃᆞᆯ히 다 阿耨多羅三藐三菩提예 갓가ᄫᆞ니라</sent>
<sent type="anno" lang="chi" page="51b" n="1">為其因正而緣勝故也。</sent>
<sent type="anno" lang="kor" page="51b" n="1">因이 正ᄒᆞ며 緣이 勝ᄒᆞᆯᄊᆡ니라</sent>
<sent type="main" lang="chi" page="51b-52a" n="2">「藥王！多有人在家、出家行菩薩道，若不能得見聞、讀誦、書持、供養是法華經者，當知是人未善行菩薩道；</sent>
<sent type="main" lang="kor" page="51b-52a" n="2">藥王아 만히 사ᄅᆞ미 在家커나 出家커나 菩薩道ᄅᆞᆯ 行호ᄃᆡ ᄒᆞ다가 이 法華經을 보^며 드르며 닐그며 외오며 써 디녀 供養 몯ᄒᆞ면 반ᄃᆞ기 알라</sent>
<sent type="main" lang="chi" page="52a" n="1">若有得聞是經典者，乃能善行菩薩之道。</sent>
<sent type="main" lang="kor" page="52a" n="1">이 사ᄅᆞ미 菩薩道ᄅᆞᆯ 이대 行티 몯고 ᄒᆞ다가 이 經典을 드르니ᅀᅡ 菩薩道ᄅᆞᆯ 이대 行호미라</sent>
<sent type="anno" lang="chi" page="52a" n="2">行菩薩道而不聞是經。如欲濟渴而不知須水也。</sent>
<sent type="anno" lang="kor" page="52a" n="2">菩薩道ᄅᆞᆯ 行호ᄃᆡ 이 經을 듣디 몯ᄒᆞ면 목 ᄆᆞᆯ로ᄆᆞᆯ 업게 코져 호ᄃᆡ 믈 求호ᄆᆞᆯ 모ᄅᆞᄃᆞᆺ ᄒᆞ니라</sent>
<sent type="main" lang="chi" page="52a-52b" n="3">其有衆生求佛道者，若見、若聞是法華經，聞已信解受持者，當知是人得近阿耨多羅三藐三菩提。</sent>
<sent type="main" lang="kor" page="52a-52b" n="3">衆生이 佛道 求ᄒᆞᇙ 사ᄅᆞ^미 이 法華經을 보거나 듣거나 ᄒᆞ고 信解ᄒᆞ야 受持ᄒᆞ면 반ᄃᆞ기 알라 이 사ᄅᆞ미 阿耨多羅三藐三菩提예 갓가ᄫᆞ니라</sent>
<sent type="anno" lang="chi" page="52b" n="1">如人鑿井已近泉源。</sent>
<sent type="anno" lang="kor" page="52b" n="1">사ᄅᆞ미 우믈 포ᄃᆡ ᄉᆡ매 ᄒᆞ마 갓가ᄫᅩ미 ᄀᆞᆮᄒᆞ니라</sent>
<sent type="main" lang="chi" page="52b-53a" n="2">「藥王！譬如有人渴乏須水，於彼高原穿鑿求之，猶見乾土，知水尚遠；</sent>
<sent type="main" lang="kor" page="52b-53a" n="2">藥王아 가ᄌᆞᆯ비건댄 사ᄅᆞ미 목 ᄆᆞᆯ라 므를 求ᄒᆞ야 노ᄑᆞᆫ 두들게 우믈 파 求호^ᄃᆡ ᄉᆞᆫᄌᆡ ᄆᆞᄅᆞᆫ ᄒᆞᆯᄀᆞᆯ 보면 므리 ᄉᆞᆫᄌᆡ 먼 ᄃᆞᆯ 아다가</sent>
<sent type="main" lang="chi" page="53a" n="1">施功不已，轉見濕土，遂漸至泥，其心決定、知水必近。</sent>
<sent type="main" lang="kor" page="53a" n="1">功夫를 마디 아니ᄒᆞ야 저즌 ᄒᆞᆯᄀᆞᆯ 보아 漸漸 즌 ᄒᆞᆯ개 다ᄃᆞᄅᆞ면 ᄆᆞᅀᆞ매 決定히 므리 갓가ᄫᅩᄆᆞᆯ 아ᄂᆞ니라</sent>
<sent type="anno" lang="chi" page="53a" n="2">高原鑿水譬修菩薩道不得其要。</sent>
<sent type="anno" lang="kor" page="53a" n="2">노ᄑᆞᆫ 두들게 믈 포ᄆᆞᆫ 菩薩道 닷고ᄃᆡ 宗要 몯 得호ᄆᆞᆯ 가ᄌᆞᆯ비시고</sent>
<sent type="anno" lang="chi" page="53a" n="3">猶見乾土。施功不已譬從乾慧地由漸而進。</sent>
<sent type="anno" lang="kor" page="53a" n="3">ᄉᆞᆫᄌᆡ ᄆᆞᄅᆞᆫ ᄒᆞᆰ 보ᄃᆡ 功夫를 마디 아니호ᄆᆞᆫ 乾慧地ᄅᆞᆯ 從ᄒᆞ야 漸漸 나ᅀᅡ가ᄆᆞᆯ 가ᄌᆞᆯ비시고</sent>
<sent type="anno" lang="chi" page="53a-53b" n="4">轉見濕土喻歷聞般若。</sent>
<sent type="anno" lang="kor" page="53a-53b" n="4">저즌 ᄒᆞᆰ 보ᄆᆞᆫ 般若 ^ 다 듣ᄌᆞᄫᅩᄆᆞᆯ 가ᄌᆞᆯ비시고</sent>
<sent type="anno" lang="chi" page="53b" n="1">逐漸至泥喻初聞法華。</sent>
<sent type="anno" lang="kor" page="53b" n="1">漸漸 즌 ᄒᆞᆯᄀᆡ 다ᄃᆞ로ᄆᆞᆫ 法華 처ᅀᅥᆷ 듣ᄌᆞᄫᅩᄆᆞᆯ 가ᄌᆞᆯ비시니</sent>
<sent type="anno" lang="chi" page="53b" n="2">然尚滯修習則於佛智水近之而已。</sent>
<sent type="anno" lang="kor" page="53b" n="2">그러나 오히려 닷가 니규메 걸면 부텻 智水예 갓가ᄫᆞᆯ ᄯᆞᄅᆞ미어니와</sent>
<sent type="anno" lang="chi" page="53b" n="3">若夫脫然造其真源。則妙湛圓發不勞功用。視前所為皆滓濁矣。</sent>
<sent type="anno" lang="kor" page="53b" n="3">ᄒᆞ다가 훤히 眞實ㅅ 根源에 나ᅀᅡ가면 微妙히 ᄆᆞᆯ고미 두려ᄫᅵ 發ᄒᆞ야 功用ᄋᆞᆯ 잇비 아니ᄒᆞ야 알ᄑᆡ ᄒᆞ던 이ᄅᆞᆯ 보ᄃᆡ 다 즛의 흐린 거시 ᄃᆞ외리라</sent>
<sent type="anno" lang="chi" page="53b" n="4">經不言此者。所謂引而不發使其自進。葢無功用處不容言諭也。</sent>
<sent type="anno" lang="kor" page="53b" n="4">經에 이ᄅᆞᆯ 아니 니ᄅᆞ샤ᄆᆞᆫ 제 나ᅀᅡ가게 ᄒᆞ시니 功用 업슨 ᄯᅡᄒᆞᆫ 말ᄊᆞᄆᆞ로 알외디 몯ᄒᆞ리라</sent>
<sent type="main" lang="chi" page="53b-54a" n="5">菩薩亦復如是，若未聞、未解、未能修習是法華經者，當知是人去阿耨多羅三藐三菩提尚遠；</sent>
<sent type="main" lang="kor" page="53b-54a" n="5">菩薩이 ᄯᅩ 이 ᄀᆞᆮᄒᆞ야 ᄒᆞ다가 이 法華經을 ^ 듣디 몯ᄒᆞ며 아디 몯ᄒᆞ며 닷가 니기디 몯ᄒᆞ면 반ᄃᆞ기 알라 이 사ᄅᆞ미 阿耨多羅三藐三菩提예 버ᇰ으로미 ᄉᆞᆫᄌᆡ 머러 잇고</sent>
<sent type="main" lang="chi" page="54a" n="1">若得聞解、思惟、修習，必知得近阿耨多羅三藐三菩提。</sent>
<sent type="main" lang="kor" page="54a" n="1">ᄒᆞ다가 드러 아라 ᄉᆞ라ᇰᄒᆞ야 닷가 니기면 반ᄃᆞ기 알라 阿耨多羅三藐三菩提예 갓가ᄫᆞ니</sent>
<sent type="main" lang="chi" page="54a-54b" n="2">所以者何？一切菩薩阿耨多羅三藐三菩提，皆屬此經，</sent>
<sent type="main" lang="kor" page="54a-54b" n="2">엇뎨어뇨 ᄒᆞ^란ᄃᆡ 一切 菩薩 阿耨多羅三藐三菩提 다 이 經에 屬ᄒᆞᆯᄊᆡ니라</sent>
<sent type="main" lang="chi" page="54b" n="1">此經開方便門，示真實相。</sent>
<sent type="main" lang="kor" page="54b" n="1">이 經은 方便門을 여러 眞實ㅅ 相ᄋᆞᆯ 뵈니</sent>
<sent type="main" lang="chi" page="54b" n="2">是法華經藏，深固幽遠，無人能到，</sent>
<sent type="main" lang="kor" page="54b" n="2">이 法華經藏이 기프며 구드며 어드ᄫᅳ며 머러 能히 다ᄃᆞᄅᆞᇙ 사ᄅᆞ미 업스니</sent>
<sent type="main" lang="chi" page="54b-55a" n="3">今佛教化成就菩薩而爲開示。　</sent>
<sent type="main" lang="kor" page="54b-55a" n="3">이제 부톄 菩薩ᄋᆞᆯ ^ 敎化ᄒᆞ야 일우노라 爲ᄒᆞ야 여러 뵈ᄂᆞ니라</sent>
<sent type="anno" lang="chi" page="55a" n="1">開方便門猶鑿井也。示真實相猶見水也。</sent>
<sent type="anno" lang="kor" page="55a" n="1">方便門 여르샤ᄆᆞᆫ 우믈 포미 ᄀᆞᆮ고 眞實相 뵈샤ᄆᆞᆫ 믈 보미 ᄀᆞᆮᄒᆞ니라</sent>
<sent type="anno" lang="chi" page="55a" n="2">法華經藏即眾生如來藏也。於眾生則蘊在塵勞。於菩薩則蘊在萬行。於寶所則過乎五百由旬。</sent>
<sent type="anno" lang="kor" page="55a" n="2">法華經藏ᄋᆞᆫ 곧 衆生ᄋᆡ 如來藏이니 衆生ᄋᆡ겐 塵勞애 ᄢᅳ려 잇고 菩薩ㅅ겐 萬行애 ᄢᅳ려 잇고 보ᄇᆡᆺ 고댄 五百 由旬 디나니</sent>
<sent type="anno" lang="chi" page="55a" n="3">可謂深固幽遠也。人無能到故。唯菩薩可以開示。</sent>
<sent type="anno" lang="kor" page="55a" n="3">기프며 구드며 어드ᄫᅳ며 머다 닐어ᇙ 디로다 사ᄅᆞ미 能히 다ᄃᆞᄅᆞ리 업슬ᄊᆡ 오직 菩薩이ᅀᅡ 어루 여러 뵈시리라</sent>
<sent type="main" lang="chi" page="55a-55b" n="4">「藥王！若有菩薩聞是法華經，驚疑、怖畏，當知是爲新發意菩薩；</sent>
<sent type="main" lang="kor" page="55a-55b" n="4">藥王아 ᄒᆞ다가 菩薩^이 이 法華經 듣고 놀라 疑心ᄒᆞ며 두리여ᄒᆞ면 반ᄃᆞ기 알라 이ᄂᆞᆫ 新發意菩薩이며</sent>
<sent type="main" lang="chi" page="55b" n="1">若聲聞人聞是經，驚疑、怖畏，當知是爲增上慢者。</sent>
<sent type="main" lang="kor" page="55b" n="1">ᄒᆞ다가 聲聞人이 이 經 듣고 놀라 疑心ᄒᆞ며 두리여ᄒᆞ면 반ᄃᆞ기 알라 이ᄂᆞᆫ 增上慢이라</sent>
<sent type="anno" lang="chi" page="55b" n="2">大根有新發意。小根有增上慢。皆非機也。</sent>
<sent type="anno" lang="kor" page="55b" n="2">大根에 新發意와 小根에 增上慢이 다 機 아니라</sent>
<sent type="main" lang="chi" page="55b-56a" n="3">「藥王！若有善男子、善女人，如來滅後，欲爲四衆說是法華經者，云何應說？</sent>
<sent type="main" lang="kor" page="55b-56a" n="3">藥王아 ^ ᄒᆞ다가 善男子 善女人이 如來 滅度 後에 四衆 爲ᄒᆞ야 이 法華經 니ᄅᆞ고져 ᄒᆞᇙ 사ᄅᆞ미 엇뎨 ᄒᆞ야ᅀᅡ 니ᄅᆞ려뇨</sent>
<sent type="main" lang="chi" page="56a-56b" n="1">是善男子、善女人，入如來室，著如來衣，坐如來座，爾乃應爲四衆廣說斯經。</sent>
<sent type="main" lang="kor" page="56a-56b" n="1">이 善男子 善女人이 如來ㅅ 室에 드러 如來ㅅ 옷 닙고 如來ㅅ 座애 안자ᅀᅡ 四衆 ^ 爲ᄒᆞ야 이 經을 너비 닐오ᇙ 디니</sent>
<sent type="main" lang="chi" page="56b" n="1">如來室者，一切衆生中大慈悲心是；如來衣者，柔和忍辱心是；如來座者，一切法空是。</sent>
<sent type="main" lang="kor" page="56b" n="1">如來ㅅ 室ᄋᆞᆫ 一切 衆生 中에 大慈悲心이 긔오 如來ㅅ 오ᄉᆞᆫ 柔和忍辱心이 긔오 如來ㅅ 座ᄂᆞᆫ 一切 法空이 긔니</sent>
<sent type="main" lang="chi" page="56b-57a" n="2">安住是中，然後以不懈怠心，爲諸菩薩及四衆廣說是法華經。</sent>
<sent type="main" lang="kor" page="56b-57a" n="2">이 中에 便安히 住ᄒᆞᆫ 後에ᅀᅡ 게으르디 아^니ᄒᆞᆫ ᄆᆞᅀᆞᄆᆞ로 諸菩薩와 四衆 爲ᄒᆞ야 이 法華經을 너비 니ᄅᆞ리라</sent>
<sent type="anno" lang="chi" page="57a" n="1">夫說法教化之道。必己有所處然後能安人。</sent>
<sent type="anno" lang="kor" page="57a" n="1">說法ᄒᆞ야 敎化ᄒᆞ논 道ㅣ 모로매 모매 잇논 ᄃᆡ 이셔ᅀᅡ 能히 ᄂᆞᄆᆞᆯ 便安케 ᄒᆞ며</sent>
<sent type="anno" lang="chi" page="57a" n="2">己有所服然後能伏人。己有所據然後能達人。</sent>
<sent type="anno" lang="kor" page="57a" n="2">모미 니분 거시 이셔ᅀᅡ 能히 ᄂᆞᄆᆞᆯ 降伏ᄒᆡ며 모미 브툰 ᄃᆡ 이셔ᅀᅡ 能히 ᄂᆞᄆᆞᆯ ᄉᆞᄆᆞᆺ긔 ᄒᆞᄂᆞ니</sent>
<sent type="anno" lang="chi" page="57a" n="3">如來以慈悲為室柔忍為衣法空為座。</sent>
<sent type="anno" lang="kor" page="57a" n="3">如來 慈悲로 室 사ᄆᆞ시고 柔忍ᄋᆞ로 옷 사ᄆᆞ시고 法空ᄋᆞ로 座 사ᄆᆞ시니</sent>
<sent type="anno" lang="chi" page="57a" n="4">入慈悲室則己有所處也。</sent>
<sent type="anno" lang="kor" page="57a" n="4">慈悲室에 들면 모미 잇ᄂᆞᆫ ᄃᆡ 이쇼미오</sent>
<sent type="anno" lang="chi" page="57a-57b" n="5">著柔忍衣則己有所服也。</sent>
<sent type="anno" lang="kor" page="57a-57b" n="5">柔忍 오ᄉᆞᆯ 니^브면 모미 니븐 것 이쇼미오</sent>
<sent type="anno" lang="chi" page="57b" n="1">坐法空座則己有所據也。</sent>
<sent type="anno" lang="kor" page="57b" n="1">法空座애 안ᄌᆞ면 모미 브툰 ᄃᆡ 이쇼미라</sent>
<sent type="anno" lang="chi" page="57b" n="2">如此則具佛之體乃可廣說斯經。苟未體此。自無主正。何以為人哉。</sent>
<sent type="anno" lang="kor" page="57b" n="2">이러면 부텻 體 ᄀᆞ자 어루 너비 이 經을 니ᄅᆞ리니 이ᄅᆞᆯ 體得디 몯ᄒᆞ면 제 主正이 업거니 엇뎨 ᄂᆞᄆᆞᆯ 爲ᄒᆞ리오</sent>
<sent type="anno" lang="chi" page="57b" n="3">故曰。安住是中然後以不懈怠廣說是法。</sent>
<sent type="anno" lang="kor" page="57b" n="3">그럴ᄊᆡ 니ᄅᆞ샤ᄃᆡ 이 中에 便安히 住ᄒᆞᆫ 後에ᅀᅡ 게으르디 아니ᄒᆞᆫ ᄆᆞᅀᆞᄆᆞ로 이 法을 너비 니ᄅᆞ리라 ᄒᆞ시니</sent>
<sent type="anno" lang="chi" page="57b" n="4">今夫據寶華座而聖讀庸行者。宜深鑒乎此。</sent>
<sent type="anno" lang="kor" page="57b" n="4">이제 寶花座애 브터셔 聖人ㅅ 그를 닑고 庸히 行ᄒᆞᇙ 사ᄅᆞ미 이ᅌᅥ긔 기피 보ᇙ 디니라 //</sent>
<sent type="anno" lang="chi" page="57b" n="5">一切法空者非斷空也。即一切法廓然了達之謂也。</sent>
<sent type="anno" lang="kor" page="57b" n="5">一切 法空은 斷空이 아니라 곧 一切 法이 훤히 ᄉᆞᄆᆞᆺ 通達호ᄆᆞᆯ 니ᄅᆞ니라</sent>
<sent type="main" lang="chi" page="57b-58a" n="6">「藥王！我於餘國，遣化人爲其集聽法衆，</sent>
<sent type="main" lang="kor" page="57b-58a" n="6">藥王^아 내 녀느 나라해 化人 보내야 모다 法 드르ᇙ 衆이 ᄃᆞ외에 ᄒᆞ며</sent>
<sent type="main" lang="chi" page="58a" n="1">亦遣化比丘、比丘尼、優婆塞、優婆夷聽其說法，是諸化人，聞法信受，隨順不逆。</sent>
<sent type="main" lang="kor" page="58a" n="1">ᄯᅩ 化比丘 比丘尼 優婆塞 優婆夷ᄅᆞᆯ 보내야 說法을 듣긔 호리니 이 化人ᄃᆞᆯ히 法 듣고 信受ᄒᆞ야 隨順ᄒᆞ야 거스디 아니ᄒᆞ며</sent>
<sent type="main" lang="chi" page="58a-58b" n="2">若說法者在空閑處，我時廣遣天、龍、鬼神、乾闥婆、阿修羅等，聽其說法。</sent>
<sent type="main" lang="kor" page="58a-58b" n="2">ᄒᆞ다가 說法ᄒᆞᇙ ^ 사ᄅᆞ미 空閑處에 잇거든 내 그제 天 龍 鬼神 乾闥婆 阿修羅 等을 너비 보내야 說法을 듣긔 호리라</sent>
<sent type="anno" lang="chi" page="58b" n="1">此佛力變化讚揚大事也。</sent>
<sent type="anno" lang="kor" page="58b" n="1">이ᄂᆞᆫ 佛力 變化로 큰 이ᄅᆞᆯ 讚歎ᄒᆞ야 펴샤미라</sent>
<sent type="main" lang="chi" page="58b" n="2">我雖在異國，時時令說法者得見我身。</sent>
<sent type="main" lang="kor" page="58b" n="2">내 비록 다ᄅᆞᆫ 나라해 이셔도 時時예 說法ᄒᆞᇙ 사ᄅᆞ미 내 모ᄆᆞᆯ 보긔 ᄒᆞ며</sent>
<sent type="main" lang="chi" page="58b-59a" n="3">若於此經忘失句逗，我還爲說，令得具足。」</sent>
<sent type="main" lang="kor" page="58b-59a" n="3">ᄒᆞ다가 이 經에 句^逗ᄅᆞᆯ 니즈면 내 爲ᄒᆞ야 닐어 ᄀᆞ조ᄆᆞᆯ 得게 호리라</sent>
<sent type="anno" lang="kor" page="59a" n="1">逗ᄂᆞᆫ 그츨씨라</sent>
<sent type="anno" lang="chi" page="59a" n="2">餘國則他方世界。在異國而令見。所謂隱顯化眾生。</sent>
<sent type="anno" lang="kor" page="59a" n="2">다ᄅᆞᆫ 나라해 겨샤ᄃᆡ 보게 ᄒᆞ샤ᄆᆞᆫ 수므며 顯ᄒᆞ야 衆生 敎化ᄒᆞ샤미라</sent>
<mark type="section_begin">○</mark>
<sent type="anno" lang="kor" page="59a" n="3">잇ᄀᆞ자ᇰ 法師品 ᄆᆞᆺ고 아래ᄂᆞᆫ 見寶塔品이라</sent>
<mark type="section_begin">○</mark>
<sent type="anno" lang="chi" page="59a" n="4">自開會至此。三周法備四眾記圓。法身已全本願已足。</sent>
<sent type="anno" lang="kor" page="59a" n="4">會 여르샴브터 이ᅌᅥ긔 니르러 三周法이 ᄀᆞᄌᆞ며 四衆 記圓ᄒᆞ야 法身이 ᄒᆞ마 올며 本願이 ᄒᆞ마 足ᄒᆞ실ᄊᆡ</sent>
<sent type="anno" lang="chi" page="59a" n="5">故感過去多寶踊願塔現全身。</sent>
<sent type="anno" lang="kor" page="59a" n="5">過去 多寶ㅣ 願塔을 소사내샤 全身 나토샤ᄆᆞᆯ 感ᄒᆞ샤</sent>
<sent type="anno" lang="chi" page="59a-59b" n="6">盡集十方說法分身諸佛圓會圓證。</sent>
<sent type="anno" lang="kor" page="59a-59b" n="6">十方애 說法ᄒᆞ시ᄂᆞᆫ 分^身諸佛을 다 모도샤 圓히 會ᄒᆞ시며 圓히 證ᄒᆞ시니</sent>
<sent type="anno" lang="chi" page="59b" n="1">所以然者。示十方三世過現諸佛說示修證之道。圓備於此。</sent>
<sent type="anno" lang="kor" page="59b" n="1">그러호ᄆᆞᆫ 十方 三世 過現 諸佛이 닐어 뵈시ᄂᆞᆫ 닷가 證ᄒᆞ논 道ㅣ 이ᅌᅦ 圓히 ᄀᆞᄌᆞᆫ ᄃᆞᆯ 뵈시니라</sent>
<sent type="poem_num" lang="chi" page="59b" n="2">其二百九十六</sent>
<sent type="poem" lang="kor" page="59b" n="3">七寶 ᄭᅮ뮨 塔이 空中에 소사 多寶佛이 드렛더시니</sent>
<sent type="poem" lang="kor" page="59b-60a" n="4">釋迦世尊이 妙法 펴^시ᄂᆞᆫ ᄃᆞᆯ 多寶佛이 讚歎ᄒᆞ시니</sent>
<sent type="poem_num" lang="chi" page="60a" n="1">其二百九十七</sent>
<sent type="poem" lang="kor" page="60a" n="2">菩薩로 成佛ᄒᆞ샤 滅度 後ㅅ 본즈ᇰ이 多寶世尊ㅅ 發願이시니</sent>
<sent type="poem" lang="kor" page="60a-60b" n="3">花香과 風流로 寶塔^애 供養이 諸天 人 鬼 精誠이ᅀᆞᄫᆞ니</sent>
<sent type="poem_num" lang="chi" page="60b" n="1">其二百九十八</sent>
<sent type="poem" lang="kor" page="60b" n="2">多寶如來ᄅᆞᆯ 四衆이 울워라 보ᅀᆞᆸ고져 如來ㅅ긔 ᄉᆞᆯᄫᆞ니</sent>
<sent type="poem" lang="kor" page="60b-61a" n="3">分身如來ᄅᆞᆯ 多寶ㅣ ^ 기드리샤ᅀᅡ 뵈시ᇙ ᄃᆞᆯ 如來 니ᄅᆞ시니</sent>
<sent type="poem_num" lang="chi" page="61a" n="1">其二百九十九</sent>
<sent type="poem" lang="kor" page="61a" n="2">十方 世界 ᄇᆞᆯᄀᆞ샤 ᄯᅡ히 玻瓈ㅅ 비치오 諸佛 莊嚴을 몯내 ᄉᆞᆲᄉᆞᆸ뇌</sent>
<sent type="poem" lang="kor" page="61a-61b" n="3">娑婆世界 ᄇᆞᆯᄀᆞ샤 ᄯᅡ히 瑠^璃ㅅ 비치오 諸佛 寶座ᄅᆞᆯ 몯내 ᄉᆞᆲᄉᆞᆸ뇌</sent>
<sent type="poem_num" lang="chi" page="61b" n="1">其三百</sent>
<sent type="poem" lang="kor" page="61b" n="2">本身如來ᄂᆞᆫ 八方 世界 고티샤 ᄌᆞ걋 分身ᄋᆞᆯ 안쵸려 ᄒᆞ시니</sent>
<sent type="poem" lang="kor" page="61b-62a" n="3">分身如來ᄂᆞᆫ 八方 寶^座애 오샤 ᄌᆞ걋 本身ㅅ긔 安否 보내시니</sent>
<sent type="poem_num" lang="chi" page="62a" n="1">其三百一</sent>
<sent type="poem" lang="kor" page="62a" n="2">空中에 소ᄉᆞ샤 寶塔ᄋᆞᆯ 여르시니 두 부톄 ᄒᆞᆫ ᄃᆡ 안ᄌᆞ시니</sent>
<sent type="poem" lang="kor" page="62a" n="3">空中에 울워라 寶塔ᄋᆞᆯ ᄇᆞ라더니 四衆을 다 올이시니</sent>
<sent type="poem_num" lang="chi" page="62b" n="4">其三百二</sent>
<sent type="poem" lang="kor" page="62b" n="5">多寶如來ᄂᆞᆫ 法華經 讚歎ᄒᆞ샤 본즈ᇰ으로 호라 터시니</sent>
<sent type="poem" lang="kor" page="62b" n="6">釋迦如來ᄂᆞᆫ 法華經 付屬ᄒᆞ샤 涅槃애 드로려 ᄒᆞ시니</sent>
<sent type="main" lang="chi" page="63a" n="1">爾時佛前有七寶塔，高五百由旬，縱廣二百五十由旬，</sent>
<sent type="main" lang="kor" page="63a" n="1">그ᄢᅴ 부텻 알ᄑᆡ 七寶塔이 노ᄑᆡ 五百 由旬이오 縱廣이 二百 五十 由旬이니</sent>
<sent type="anno" lang="kor" page="63a" n="2">縱ᄋᆞᆫ 南北 기릐오 廣ᄋᆞᆫ 東西ㅅ 너븨라</sent>
<sent type="main" lang="chi" page="63a" n="3">從地踊出，住在空中，種種寶物而莊校之。五千欄楯，龕室千萬，</sent>
<sent type="main" lang="kor" page="63a-63b" n="3">ᄯᅡ해셔 소사나 空中에 住ᄒᆞ야 이시니 種種 보ᄇᆡ옛 거스로 ᄭᅮ미고 五千 欄楯이오 龕室이 千萬^이오</sent>
<sent type="anno" lang="kor" page="63b" n="1">龕室ᄋᆞᆫ 塔앳 지비라</sent>
<sent type="main" lang="chi" page="63b" n="2">龕室千萬應慈悲無量也。幢幡無數應摧邪表正也。垂寶瓔珞即眾善下化。寶鈴萬億即法音廣振。</sent>
<sent type="main" lang="kor" page="63b" n="2">無數 幢幡으로 싁싀기 ᄭᅮ미고 보ᄇᆡ 瓔珞 드리우고 보ᄇᆡ 바ᇰ올 萬億이 그 우희 ᄃᆞᆯ이고</sent>
<sent type="main" lang="chi" page="63b" n="3">四面出香表神通四達如意周徧。</sent>
<sent type="main" lang="kor" page="63b" n="3">四面에 다 多摩羅跋 栴檀香이 나 世界예 차 펴디고</sent>
<sent type="main" lang="chi" page="63b-64a" n="4">七寶幡葢高至天宮。表眾德尊勝也。</sent>
<sent type="main" lang="kor" page="63b-64a" n="4">幡盖ᄃᆞᆯ해 金 銀 琉璃 𤥭璖 瑪瑙 眞珠^ 玫瑰 七寶로 어울워 일워 노ᄑᆡ 四天王宮에 니르더니</sent>
<sent type="anno" lang="chi" page="64a" n="1">寶塔殊勝乃果行依報。諸莊嚴具彰果行德用也。</sent>
<sent type="anno" lang="kor" page="64a" n="1">寶塔이 殊勝호ᄆᆞᆫ [殊勝은 ᄠᆞ로 됴ᄒᆞᆯ씨라] 果行衣報ㅣ오 莊嚴ᄃᆞᆯᄒᆞᆫ 果行德用ᄋᆞᆯ 나토니라</sent>
<sent type="anno" lang="chi" page="64a" n="2">種種莊校即萬德之像。</sent>
<sent type="anno" lang="kor" page="64a" n="2">種種ᄋᆞ로 ᄭᅮ뮤ᄆᆞᆫ 곧 萬得의 像이오</sent>
<sent type="anno" lang="chi" page="64a" n="3">五千欄楯即總持之力。</sent>
<sent type="anno" lang="kor" page="64a" n="3">五千 欄楯은 곧 揔持ㅅ 히미오</sent>
<sent type="anno" lang="chi" page="64a" n="4">龕室千萬應慈悲無量也。</sent>
<sent type="anno" lang="kor" page="64a" n="4">龕室 千萬ᄋᆞᆫ 慈悲 그지업스샤ᄆᆞᆯ 應ᄒᆞ시고</sent>
<sent type="anno" lang="chi" page="64b" n="1">幢幡無數應摧邪表正也。</sent>
<sent type="anno" lang="kor" page="64b" n="1">幢幡 無數ᄂᆞᆫ 邪曲ᄋᆞᆯ 것거 正 나토샤ᄆᆞᆯ 應ᄒᆞ시고</sent>
<sent type="anno" lang="chi" page="64b" n="2">垂寶瓔珞即眾善下化。</sent>
<sent type="anno" lang="kor" page="64b" n="2">보ᄇᆡ 瓔珞 드리오ᄆᆞᆫ 한 善으로 아래 敎化ᄒᆞ샤미오</sent>
<sent type="anno" lang="chi" page="64b" n="3">寶鈴萬億即法音廣振。</sent>
<sent type="anno" lang="kor" page="64b" n="3">보ᄇᆡ 바ᇰ올 萬億은 法音이 너비 振動ᄒᆞ샤미오</sent>
<sent type="anno" lang="chi" page="64b" n="4">四面出香表神通四達如意周徧。</sent>
<sent type="anno" lang="kor" page="64b" n="4">四面에 香 나ᄆᆞᆫ 神通이 四方ᄋᆞ로 ᄉᆞᄆᆞ차 ᄠᅳᆮ다ᄫᅵ 周遍ᄒᆞ샤ᄆᆞᆯ 表ᄒᆞ시고</sent>
<sent type="anno" lang="chi" page="64b" n="5">七寶幡葢高至天宮。表眾德尊勝也。</sent>
<sent type="anno" lang="kor" page="64b" n="5">七寶幡盖 노ᄑᆡ 天宮에 니르로ᄆᆞᆫ 한 德이 尊勝ᄒᆞ샤ᄆᆞᆯ 表ᄒᆞ시니라</sent>
<sent type="main" lang="chi" page="64b-65a" n="6">三十三天雨天曼陀羅華，供養寶塔。</sent>
<sent type="main" lang="kor" page="64b-65a" n="6">三十三天에셔 하ᄂᆞᆳ 曼陀羅花ᄅᆞᆯ 비허 寶塔을 供^養ᄒᆞ며</sent>
<sent type="main" lang="chi" page="65a-65b" n="1">餘諸天、龍、夜叉、乾闥婆、阿修羅、迦樓羅、緊那羅、摩睺羅伽、人非人等，千萬億衆，以一切華、香、瓔珞、幡蓋、伎樂，供養寶塔，恭敬、尊重、讚歎。</sent>
<sent type="main" lang="kor" page="65a-65b" n="1">녀나ᄆᆞᆫ 諸天 龍 夜叉 乾闥婆 阿修羅 迦樓羅 緊那羅 摩睺羅伽 人 非人 等 千萬億 衆이 一切 華香 瓔珞 幡盖 伎樂ᄋᆞ로 寶塔ᄋᆞᆯ 供養ᄒᆞ야 恭敬 尊^重 讚歎ᄒᆞ더니</sent>
<sent type="main" lang="chi" page="65b" n="1">爾時寶塔中出大音聲歎言：</sent>
<sent type="main" lang="kor" page="65b" n="1">그ᄢᅴ 寶塔 中에 큰 音聲을 내샤 讚歎ᄒᆞ야 니ᄅᆞ샤ᄃᆡ</sent>
<sent type="main" lang="chi" page="65b-66a" n="2">「善哉，善哉！釋迦牟尼世尊！能以平等大慧，教菩薩法，佛所護念，妙法華經，爲大衆說。</sent>
<sent type="main" lang="kor" page="65b-66a" n="2">됴타 됴타 釋迦牟尼 世尊이 能히 平等大慧菩薩 ᄀᆞᄅᆞ치논 法 부텨 護念ᄒᆞ논 밧 妙法華經으로 大衆 爲ᄒᆞ야 니ᄅᆞ시ᄂᆞ^니</sent>
<sent type="main" lang="chi" page="66a" n="1">如是，如是！釋迦牟尼世尊！如所說者，皆是真實。」</sent>
<sent type="main" lang="kor" page="66a" n="1">이ᄀᆞ티 이ᄀᆞ티 釋迦牟尼 世尊 니ᄅᆞ시ᄃᆞᆺ ᄒᆞ야 眞實ᄒᆞ니라</sent>
<sent type="anno" lang="chi" page="66a" n="2">平等大慧。即一乘實智也。</sent>
<sent type="anno" lang="kor" page="66a" n="2">平等大慧ᄂᆞᆫ 곧 一乘 實智라</sent>
<sent type="main" lang="chi" page="66a" n="3">爾時四衆，見大寶塔住在空中，</sent>
<sent type="main" lang="kor" page="66a" n="3">그ᄢᅴ 四衆이 큰 寶塔이 空中에 住ᄒᆞ얫거늘 보며</sent>
<sent type="main" lang="chi" page="66a-66b" n="4">又聞塔中所出音聲，皆得法喜，怪未曾有，從座而起，恭敬合掌，卻住一面。</sent>
<sent type="main" lang="kor" page="66a-66b" n="4">ᄯᅩ 塔 中에셔 내샨 音聲 듣ᄌᆞᆸ고 다 法喜ᄅᆞᆯ 得ᄒᆞ야 아ᄅᆡ 잇디 아니ᄒᆞ던 이ᄅᆞᆯ ^ 荒唐히 너겨 座로셔 니러 恭敬 合掌ᄒᆞ야 ᄒᆞᆫ 面에 믈러 住ᄒᆞ니라</sent>
<sent type="anno" lang="chi" page="66b" n="1">聞歎大慧真實之說故得法喜。</sent>
<sent type="anno" lang="kor" page="66b" n="1">大慧와 眞實와 讚歎ᄒᆞ시ᄂᆞᆫ 마ᄅᆞᆯ 듣ᄌᆞᄫᆞᆯᄊᆡ 法喜ᄅᆞᆯ 得ᄒᆞ니라</sent>
<sent type="main" lang="chi" page="66b-67a" n="2">爾時有菩薩摩訶薩，名大樂說，知一切世間天、人、阿修羅、等心之所疑，而白佛言：</sent>
<sent type="main" lang="kor" page="66b-67a" n="2">그ᄢᅴ 菩薩摩訶薩 일훔 大樂說이 一切 世間 天 人 阿脩羅 等 ᄆᆞᅀᆞᄆᆡ 疑心을 아ᄅᆞ시고 부^텻긔 ᄉᆞᆯᄫᆞ샤ᄃᆡ</sent>
<sent type="main" lang="chi" page="67a" n="1">「世尊！以何因緣，有此寶塔從地踊出，又於其中發是音聲？」</sent>
<sent type="main" lang="kor" page="67a" n="1">世尊하 엇던 因緣으로 이 寶塔이 ᄯᅡ해셔 소사나며 ᄯᅩ 그 中에 이 音聲을 發ᄒᆞ시ᄂᆞ니ᅌᅵᆺ고</sent>
<sent type="main" lang="chi" page="67a" n="2">爾時佛告大樂說菩薩：</sent>
<sent type="main" lang="kor" page="67a" n="2">그ᄢᅴ 부톄 大樂說菩薩ᄃᆞ려 니ᄅᆞ샤ᄃᆡ</sent>
<sent type="main" lang="chi" page="67a-67b" n="3">「此寶塔中有如來全身，乃往過去東方無量千萬億阿僧祇世界，國名寶淨，</sent>
<sent type="main" lang="kor" page="67a-67b" n="3">이 菩塔 中에 如來ㅅ 全身이 겨시니 디나건 過去 東方 無^量 千萬億 阿僧祇 世界예 나랏 일후미 寶淨이오</sent>
<sent type="main" lang="chi" page="67b" n="1">彼中有佛，號曰多寶。</sent>
<sent type="main" lang="kor" page="67b" n="1">뎌 中에 부톄 겨샤ᄃᆡ 일후미 多寶ㅣ러시니</sent>
<sent type="main" lang="chi" page="67b" n="2">其佛行菩薩道時，作大誓願：</sent>
<sent type="main" lang="kor" page="67b" n="2">그 부톄 菩薩道 行ᄒᆞ시ᇙ 제 큰 誓願을 지ᅀᅳ샤ᄃᆡ</sent>
<sent type="main" lang="chi" page="67b-68a" n="3">『若我成佛、滅度之後，於十方國土有說法華經處，</sent>
<sent type="main" lang="kor" page="67b-68a" n="3">내 成佛ᄒᆞ야 滅度ᄒᆞᆫ 後에 十方 國土애 法華經 니^ᄅᆞᇙ ᄃᆡ 잇거든</sent>
<sent type="main" lang="chi" page="68a" n="1">我之塔廟，爲聽是經故，踊現其前，爲作證明，讚言善哉。』</sent>
<sent type="main" lang="kor" page="68a" n="1">내 塔廟ㅣ 이 經 드로ᄆᆞᆯ 爲ᄒᆞ야 그 알ᄑᆡ 소사 現ᄒᆞ야 證明이 ᄃᆞ외야 讚歎ᄒᆞ야 닐오ᄃᆡ 됴타 호리라</sent>
<sent type="anno" lang="chi" page="68a" n="2">多寶滅度全身不散。如入禪定。而能隨願在處證經。</sent>
<sent type="anno" lang="kor" page="68a" n="2">多寶ㅣ 滅度ᄒᆞ샤ᄃᆡ 온 모미 흗디 아니ᄒᆞ샤 禪定에 드르시ᄃᆞᆺ ᄒᆞ샤 能히 願을 조차 곧마다 經을 證ᄒᆞ샤ᄆᆞᆫ</sent>
<sent type="anno" lang="chi" page="68a-68b" n="3">此示法身無滅無生自在之力。使聞妙法者了無滅生頓悟實相。</sent>
<sent type="anno" lang="kor" page="68a-68b" n="3">이ᄂᆞᆫ 法身이 滅 업스며 生 업슨 自在ᄒᆞᆫ 히믈 뵈샤 妙法 듣ᄌᆞᄫᆞᆯ 사ᄅᆞᄆᆞ로 滅生 업슨 ᄃᆞᆯ ᄉᆞᄆᆞᆺ 아라 實相ᄋᆞᆯ 頓^悟케 ᄒᆞ실ᄊᆡ</sent>
<sent type="anno" lang="chi" page="68b" n="1">故示現作證如此。</sent>
<sent type="anno" lang="kor" page="68b" n="1">나토아 뵈샤 證 ᄃᆞ외샤미 이 ᄀᆞᆮᄒᆞ시니라</sent>
<sent type="main" lang="chi" page="68b" n="2">「彼佛成道已，臨滅度時，於天人大衆中告諸比丘：</sent>
<sent type="main" lang="kor" page="68b" n="2">뎌 부톄 成道ᄒᆞ샤 滅度ᄒᆞ시ᇙ 저긔 天 人 大衆 中에 比丘ᄃᆞᆯᄃᆞ려 니ᄅᆞ샤ᄃᆡ</sent>
<sent type="main" lang="chi" page="68b" n="3">『我滅度後，欲供養我全身者，應起一大塔。』</sent>
<sent type="main" lang="kor" page="68b" n="3">나 滅度 후에 내 全身을 供養코져 커든 ᄒᆞᆫ 큰 塔을 셰라</sent>
<sent type="main" lang="chi" page="68b-69a" n="4">其佛以神通願力，十方世界，在在處處，若有說法華經者，</sent>
<sent type="main" lang="kor" page="68b-69a" n="4">그 부톄 神通願力으로 十方 世界예 곧곧마다 ^ 法華經 니ᄅᆞ리 잇거든</sent>
<sent type="main" lang="chi" page="69a" n="1">彼之寶塔皆踊出其前，全身在於塔中，讚言：『善哉，善哉！』</sent>
<sent type="main" lang="kor" page="69a" n="1">뎌 寶塔이 다 그 알ᄑᆡ 소사나 全身이 塔 中에 겨샤 讚歎ᄒᆞ야 니ᄅᆞ샤ᄃᆡ 됴타 됴타 ᄒᆞ시ᄂᆞ니라</sent>
<sent type="main" lang="chi" page="69a" n="2">「大樂說！今多寶如來塔，聞說法華經故，</sent>
<sent type="main" lang="kor" page="69a" n="2">大樂說아 이제 多寶如來ㅅ 塔이 法華經 니ᄅᆞ거든 듣노라 ᄒᆞ샤</sent>
<sent type="main" lang="chi" page="69a-69b" n="3">從地踊出，讚言：『善哉，善哉！』」</sent>
<sent type="main" lang="kor" page="69a-69b" n="3">ᄯᅡ해셔 소사나샤 讚歎ᄒᆞ야 ^ 니ᄅᆞ샤ᄃᆡ 됴타 됴타 ᄒᆞ시ᄂᆞ니라</sent>
<sent type="main" lang="chi" page="69b" n="1">是時大樂說菩薩，以如來神力故，白佛言：</sent>
<sent type="main" lang="kor" page="69b" n="1">이ᄢᅴ 大樂說菩薩이 如來ㅅ 神力 젼ᄎᆞ로 부텻긔 ᄉᆞᆯᄫᆞ샤ᄃᆡ</sent>
<sent type="main" lang="chi" page="69b" n="2">「世尊！我等願欲見此佛身。」　</sent>
<sent type="main" lang="kor" page="69b" n="2">世尊하 우리ᄃᆞᆯ히 이 부텻 모ᄆᆞᆯ 보ᅀᆞᆸ고져 願ᄒᆞ노ᅌᅵ다</sent>
<sent type="anno" lang="chi" page="69b" n="3">欲表圓證當現全身。此非小緣。故假如來神力發起。</sent>
<sent type="anno" lang="kor" page="69b" n="3">圓證을 表호려 ᄒᆞ샤ᇙ뎬 全身을 나토시리니 이 져근 緣이 아닐ᄊᆡ 如來ㅅ 神力을 비ᅀᆞᄫᅡ 니ᄅᆞ와ᄃᆞ니라</sent>
<sent type="main" lang="chi" page="69b-70a" n="4">佛告大樂說菩薩摩訶薩：</sent>
<sent type="main" lang="kor" page="69b-70a" n="4">부톄 大樂說菩薩^摩訶薩ᄃᆞ려 니ᄅᆞ샤ᄃᆡ</sent>
<sent type="main" lang="chi" page="70a" n="1">「是多寶佛，有深重願：</sent>
<sent type="main" lang="kor" page="70a" n="1">이 多菩佛이 깁고 重ᄒᆞᆫ 願이 겨샤ᄃᆡ</sent>
<sent type="main" lang="chi" page="70a" n="2">『若我寶塔，爲聽法華經故，出於諸佛前時，其有欲以我身示四衆者，</sent>
<sent type="main" lang="kor" page="70a" n="2">내 寶塔이 法華經 드로ᄆᆞᆯ 爲ᄒᆞ야 諸佛ㅅ 알ᄑᆡ 나시ᇙ 저긔 내 모ᄆᆞ로 四衆 뵈오져 ᄒᆞ리 잇거든</sent>
<sent type="main" lang="chi" page="70a-70b" n="3">彼佛分身諸佛，在於十方世界說法，盡還集一處，然後我身乃出現耳。』</sent>
<sent type="main" lang="kor" page="70a-70b" n="3">뎌 부텻 分身諸佛이 十方 世界예 겨샤 說法 ^ ᄒᆞ시ᄂᆞ니 다 ᄒᆞᆫ 고대 모ᄃᆞ신 後에ᅀᅡ 내 모미 나 現호리라 ᄒᆞ시니라</sent>
<sent type="anno" lang="chi" page="70b" n="1">必待十方說法諸佛畢集。然後出現者。表圓會圓證也。</sent>
<sent type="anno" lang="kor" page="70b" n="1">모로매 十方앳 說法ᄒᆞ시ᄂᆞᆫ 諸佛이 다 모도ᄆᆞᆯ 기드리신 後에ᅀᅡ 나 現ᄒᆞ샤ᄆᆞᆫ 圓會圓證ᄋᆞᆯ 表ᄒᆞ시니라</sent>
<sent type="anno" lang="chi" page="70b" n="2">分身諸佛即千百億化。水月應物者。</sent>
<sent type="anno" lang="kor" page="70b" n="2">分身諸佛은 곧 千百億 化앳 므렛 ᄃᆞᆯ 物 應ᄒᆞ시ᄂᆞ니라</sent>
<sent type="main" lang="chi" page="70b-71a" n="3">「大樂說！我分身諸佛，在於十方世界說法者，今應當集。」</sent>
<sent type="main" lang="kor" page="70b-71a" n="3">大樂說아 내 分身諸佛이 十方 世界예 이셔 說法ᄒᆞᄂᆞ니 ^ 이제 모다ᅀᅡ ᄒᆞ리로다</sent>
<sent type="main" lang="chi" page="71a" n="1">大樂說白佛言：</sent>
<sent type="main" lang="kor" page="71a" n="1">大樂說이 부텻긔 ᄉᆞᆯᄫᆞ샤ᄃᆡ</sent>
<sent type="main" lang="chi" page="71a" n="2">「世尊！我等亦願欲見世尊分身諸佛，禮拜供養。」</sent>
<sent type="main" lang="kor" page="71a" n="2">世尊하 우리ᄃᆞᆯ토 ᄯᅩ 世尊ㅅ 分身諸佛을 보ᅀᆞᄫᅡ 저ᅀᆞᄫᅡ 供養ᄒᆞᅀᆞᆸ고져 願ᄒᆞ노ᅌᅵ다</sent>
<sent type="main" lang="chi" page="71a-71b" n="3">爾時佛放白毫一光，卽見東方五百萬億那由他恒河沙等國土諸佛，</sent>
<sent type="main" lang="kor" page="71a-71b" n="3">그ᄢᅴ 부톄 白毫 ᄒᆞᆫ 光ᄋᆞᆯ 펴시니 즉재 東方 五百萬億 那由他 恒河^沙 等 國土 諸佛을 보ᅀᆞᄫᅩ니</sent>
<sent type="main" lang="chi" page="71b" n="1">彼諸國土，皆以頗梨爲地，寶樹、寶衣以爲莊嚴，無數千萬億菩薩充滿其中，遍張寶幔，</sent>
<sent type="main" lang="kor" page="71b" n="1">뎌 國土ᄃᆞᆯ히 다 頗梨로 ᄯᅡᄒᆞᆯ ᄆᆡᇰᄀᆞᆯ오 寶樹 寶衣로 莊嚴ᄒᆞ고 無數 千萬億 菩薩이 그 中에 ᄀᆞᄃᆞᆨᄒᆞ시고 寶幔ᄋᆞᆯ 차 두르고</sent>
<sent type="anno" lang="kor" page="71b" n="2">幔은 帳이라</sent>
<sent type="main" lang="chi" page="71b" n="3">寶網羅上。</sent>
<sent type="main" lang="kor" page="71b" n="3">보ᄇᆡ 그믈로 우희 펴고</sent>
<sent type="main" lang="chi" page="71b-72a" n="4">彼國諸佛，以大妙音而說諸法，及見無量千萬億菩薩，遍滿諸國，爲衆說法。</sent>
<sent type="main" lang="kor" page="71b-72a" n="4">뎌 나랏 諸佛이 大妙音^으로 諸法을 니ᄅᆞ시며 ᄯᅩ 無量 千萬億 菩薩이 諸國에 ᄀᆞᄃᆞᆨᄒᆞ야 겨샤 한 사ᄅᆞᆷ 爲ᄒᆞ야 說法거시ᄂᆞᆯ 보ᅀᆞᆸ더니</sent>
<sent type="anno" lang="chi" page="72a" n="1">此皆釋迦分身在十方說法者。</sent>
<sent type="anno" lang="kor" page="72a" n="1">이 다 釋迦ㅅ 分身이 十方애 겨샤 說法ᄒᆞ시ᄂᆞ니라</sent>
<sent type="main" lang="chi" page="72a-72b" n="2">南西北方、四維上下，白毫相光所照之處，亦復如是。</sent>
<sent type="main" lang="kor" page="72a-72b" n="2">南 西 北方 四維 上下애 白毫相光 비취신 ᄯᅡ히 ᄯᅩ 이 ᄀᆞᆮᄒᆞ더^라</sent>
<sent type="main" lang="chi" page="72b" n="1">爾時十方諸佛，各告衆菩薩言：</sent>
<sent type="main" lang="kor" page="72b" n="1">그ᄢᅴ 十方 諸佛이 各各 한 菩薩ᄃᆞ려 니ᄅᆞ샤ᄃᆡ</sent>
<sent type="main" lang="chi" page="72b" n="2">「善男子！我今應往娑婆世界，釋迦牟尼佛所，并供養多寶如來寶塔。」</sent>
<sent type="main" lang="kor" page="72b" n="2">善男子아 내 이제 裟婆世界 釋迦牟尼佛ㅅ긔 가 多寶如來ㅅ 寶塔을 조쳐 供養ᄒᆞ야ᅀᅡ ᄒᆞ리로다</sent>
<sent type="main" lang="chi" page="72b-73a" n="3">時娑婆世界卽變淸淨，琉璃爲地，寶樹莊嚴，黃金爲繩以界八道，</sent>
<sent type="main" lang="kor" page="72b-73a" n="3">그ᄢᅴ 裟婆世界 즉재 變ᄒᆞ야 淸淨^ᄒᆞ야 琉璃 ᄯᅡ히 ᄃᆞ외오 寶樹로 莊嚴ᄒᆞ고 黃金으로 노 ᄭᅩ아 여듧 길헤 느리고</sent>
<sent type="main" lang="chi" page="73a" n="1">無諸聚落、村營、城邑、大海、江河、山川、林藪。</sent>
<sent type="anno" lang="kor" page="73a" n="1">聚落 村營 城邑 大海 江河 山川 林藪ᄃᆞᆯ히 업고</sent>
<sent type="anno" lang="kor" page="73a" n="2">營은 바오다리오 藪는 플 만히 난 즌 ᄯᅡ히라</sent>
<sent type="main" lang="kor" page="73a-73b" n="3">燒大寶香，曼陀羅華遍布其地，以寶網幔，羅覆其上，懸諸寶鈴。</sent>
<sent type="main" lang="chi" page="73a-73b" n="3">큰 寶香 퓌오고 㬅陀羅華ㅣ ᄯᅡ해 ᄀᆞᄃᆞ기 ᄭᆞᆯ이고 ^ 보ᄇᆡ 그믈 댜ᇰ으로 우희 둡고 보ᄇᆡ 바ᇰᅌᅩᆯ ᄃᆞᆯ오</sent>
<sent type="anno" lang="kor" page="73b" n="1">唯留此會衆，移諸天人置於他土。</sent>
<sent type="anno" lang="chi" page="73b" n="1">이 會옛 衆으란 두고 天人ᄃᆞᆯᄒᆞᆯ 옮겨 다ᄅᆞᆫ ᄯᅡ해다가 두시니라</sent>
<sent type="anno" lang="kor" page="73b" n="2">瑠璃為地等者。現佛國之淨相。</sent>
<sent type="anno" lang="chi" page="73b" n="2">琉璃 ᄯᅡ ᄃᆞ외욤ᄃᆞᆯᄒᆞᆫ 佛國의 조ᄒᆞᆫ 相ᄋᆞᆯ 나토시고</sent>
<sent type="anno" lang="kor" page="73b" n="3">無諸聚落等者。滅眾生之染緣。</sent>
<sent type="anno" lang="chi" page="73b" n="3">聚落 업숨ᄃᆞᆯᄒᆞᆫ 衆生ᄋᆡ 더러ᄫᅳᆫ 緣을 滅ᄒᆞ시고</sent>
<sent type="anno" lang="kor" page="73b" n="4">移天人置他土。如淨名說菩薩斷取大千擲沙界外。</sent>
<sent type="anno" lang="chi" page="73b" n="4">天人을 옮겨 다ᄅᆞᆫ ᄯᅡ해 두샤ᄆᆞᆫ 淨名에 니ᄅᆞᄃᆞᆺ ᄒᆞ야 菩薩이 大千을 자바 沙界 밧긔 더듀ᄃᆡ</sent>
<sent type="anno" lang="kor" page="73b" n="5">其中眾生不覺不知。</sent>
<sent type="anno" lang="chi" page="73b" n="5">그 中 衆生이 아디 몯ᄒᆞᄂᆞ다 ᄒᆞ니라</sent>
<sent type="main" lang="kor" page="73b-74a" n="6">是時，諸佛各將一大菩薩以爲侍者，至娑婆世界，</sent>
<sent type="main" lang="chi" page="73b-74a" n="6">이ᄢᅴ 諸佛^이 各各 ᄒᆞᆫ 大菩薩ᄋᆞᆯ ᄃᆞ리샤 뫼ᅀᆞᄫᆞ닐 사ᄆᆞ샤 裟婆世界예 니르르샤</sent>
<sent type="main" lang="kor" page="74a" n="1">各到寶樹下。一一寶樹高五百由旬，枝、葉、華、果次第莊嚴，</sent>
<sent type="main" lang="chi" page="74a" n="1">各各 寶樹마다 노ᄑᆡ 五百 由旬이오 가지와 닙과 곳과 果實왜 次第로 莊嚴ᄒᆞ고</sent>
<sent type="main" lang="kor" page="74a-74b" n="2">諸寶樹下皆有師子之座，高五由旬，亦以大寶而校飾之。</sent>
<sent type="main" lang="chi" page="74a-74b" n="2">寶樹 아래마다 다 師^子座ㅣ 이쇼ᄃᆡ 노ᄑᆡ 다ᄉᆞᆺ 由旬이오 ᄯᅩ 큰 보ᄇᆡ로 ᄭᅮ몟더니</sent>
<sent type="main" lang="kor" page="74b" n="1">爾時諸佛，各於此座結加趺坐。</sent>
<sent type="main" lang="chi" page="74b" n="1">그ᄢᅴ 諸佛이 各各 이 座애 結跏趺坐ᄒᆞ샤 이 야ᇰᄌᆞ로 展轉ᄒᆞ야</sent>
<sent type="anno" lang="chi" page="74b" n="1">없음</sent>
<sent type="anno" lang="kor" page="74b" n="2">展轉은 올ᄆᆞ며 올ᄆᆞᆯ씨라</sent>
<sent type="main" lang="chi" page="74b-75a" n="3">如是展轉遍滿三千大千世界，而於釋迦牟尼佛一方所分之身猶故未盡。</sent>
<sent type="main" lang="kor" page="74b-75a" n="3">三千大千世界예 ᄀᆞᄃᆞᆨᄒᆞ샤ᄃᆡ 釋迦牟尼佛ㅅ 一方애 分ᄒᆞ^샨 모미 ᄉᆞᆫᄌᆡ 몯 다앳더시니라</sent>
<sent type="anno" lang="chi" page="75a" n="1">釋迦分身譬如一燈然百千燈。真應無盡而器界有窮。</sent>
<sent type="anno" lang="kor" page="75a" n="1">釋迦ㅅ 分身ᄋᆞᆯ 가ᄌᆞᆯ비건댄 ᄒᆞᆫ 燈이 百千 燈 ᅘᅧᄃᆞᆺ ᄒᆞ야 眞實ㅅ 應은 다옴 업스샤ᄃᆡ 器界ᄂᆞᆫ 器具 世界니 依報ㅣ라</sent>
<sent type="main" lang="chi" page="75a-75b" n="2">時釋迦牟尼佛，欲容受所分身諸佛故，八方各更變二百萬億那由他國，皆令淸淨，</sent>
<sent type="main" lang="kor" page="75a-75b" n="2">그ᄢᅴ 釋迦牟尼佛이 分身諸佛을 바도려 ᄒᆞ샤 八方애 各各 다시 二百萬億 那^由他 國을 變ᄒᆞ샤 다 淸淨케 ᄒᆞ시니</sent>
<sent type="main" lang="chi" page="75b" n="1">無有地獄、餓鬼、畜生及阿修羅，</sent>
<sent type="main" lang="kor" page="75b" n="1">地獄 餓鬼 畜生과 阿修羅ㅣ 업고</sent>
<sent type="main" lang="chi" page="75b" n="2">又移諸天、人置於他土。所化之國，亦以琉璃爲地，寶樹莊嚴，</sent>
<sent type="main" lang="kor" page="75b" n="2">ᄯᅩ 天人ᄃᆞᆯᄒᆞᆯ 옮겨 다ᄅᆞᆫ ᄯᅡ해 두시니 化ᄒᆞ샨 나라히 ᄯᅩ 琉璃로 ᄯᅡ ᄆᆡᇰᄀᆞᆯ오 寶樹로 莊嚴ᄒᆞ니</sent>
<sent type="main" lang="chi" page="75b-76a" n="3">樹高五百由旬，枝、葉、華、果次第嚴飾，</sent>
<sent type="main" lang="kor" page="75b-76a" n="3">나못 노ᄑᆡ 五百 由旬이오 가지와 닙^과 곳과 果實왜 次第로 싁싀기 ᄭᅮ미고</sent>
<sent type="main" lang="chi" page="76a" n="1">樹下皆有寶師子座，高五由旬，種種諸寶以爲莊校。</sent>
<sent type="main" lang="kor" page="76a" n="1">나모 아래 다 보ᄇᆡ옛 師子座ㅣ 이쇼ᄃᆡ 노ᄑᆡ 五百 由旬이오 種種 보ᄇᆡ로 ᄭᅮ미고</sent>
<sent type="main" lang="chi" page="76a-76b" n="2">亦無大海、江河，及目真鄰陀山、摩訶目真鄰陀山、鐵圍山、大鐵圍山、須彌山等諸山王，通爲一佛國土。</sent>
<sent type="main" lang="kor" page="76a-76b" n="2">ᄯᅩ 大海 江河와 目眞隣陀山과 鐵圍山과 大鐵圍^山과 須彌山 等 諸山王이 업서 通히 ᄒᆞᆫ 佛國土ㅣ ᄃᆞ외오</sent>
<sent type="main" lang="chi" page="76b" n="1">寶地平正，寶交露幔遍覆其上；懸諸幡蓋，燒大寶香，諸天寶華遍布其地。　</sent>
<sent type="main" lang="kor" page="76b" n="1">보ᄇᆡ옛 ᄯᅡ히 平正ᄒᆞ고 보ᄇᆡ 섯바곤 댜ᇰ이 그 우희 차 두피고 諸天寶華ㅣ ᄯᅡ해 ᄀᆞᄃᆞ기 ᄭᆞᆯ이니라</sent>
<sent type="anno" lang="chi" page="76b" n="2">目真隣陀此云石。</sent>
<sent type="anno" lang="kor" page="76b" n="2">目眞隣陀ᄂᆞᆫ 돌히라 혼 마리라</sent>
<sent type="main" lang="chi" page="76b-77a" n="3">釋迦牟尼佛爲諸佛當來坐故，復於八方各更變二百萬億那由他國，皆令淸淨，</sent>
<sent type="main" lang="kor" page="76b-77a" n="3">釋迦^牟尼佛이 諸佛이 와 안ᄌᆞ샤ᄆᆞᆯ 爲ᄒᆞ샤 ᄯᅩ 八方애 各各 다시 二百萬億 那由他 國을 變ᄒᆞ샤 다 淸淨케 ᄒᆞ시니</sent>
<sent type="main" lang="chi" page="77a" n="1">無有地獄、餓鬼、畜生及阿修羅，</sent>
<sent type="main" lang="kor" page="77a" n="1">地獄 餓鬼 畜生과 阿脩羅ㅣ 업고</sent>
<sent type="main" lang="chi" page="77a-77b" n="2">又移諸天、人置於他土。所化之國，亦以琉璃爲地，寶樹莊嚴，</sent>
<sent type="main" lang="kor" page="77a-77b" n="2">ᄯᅩ 天人ᄃᆞᆯᄒᆞᆯ 옮겨 다ᄅᆞᆫ ᄯᅡ해 두시니 化ᄒᆞ샨 ^ 나라히 ᄯᅩ 琉璃로 ᄯᅡ ᄆᆡᇰᄀᆞᆯ오 寶樹로 莊嚴ᄒᆞ니</sent>
<sent type="main" lang="chi" page="77b" n="1">樹高五百由旬，枝、葉、華、果次第莊嚴，</sent>
<sent type="main" lang="kor" page="77b" n="1">나못 노ᄑᆡ 五百 由旬이오 가지와 닙과 곳과 果實왜 次第로 莊嚴ᄒᆞ고</sent>
<sent type="main" lang="chi" page="77b" n="2">樹下皆有寶師子座，高五由旬，亦以大寶而校飾之。</sent>
<sent type="main" lang="kor" page="77b" n="2">나모 아래 다 보ᄇᆡ옛 師子座ㅣ 이쇼ᄃᆡ 노ᄑᆡ 五 由旬이오 ᄯᅩ 큰 보ᄇᆡ로 ᄭᅮ미고</sent>
<sent type="main" lang="chi" page="77b-78a" n="3">亦無大海、江河，及目真鄰陀山、摩訶目真鄰陀山、鐵圍山、大鐵圍山、須彌山等諸山王，通爲一佛國土。</sent>
<sent type="main" lang="kor" page="77b-78a" n="3">ᄯᅩ 大海江河^와 目眞隣陀山과 摩訶目眞隣陀山과 鐵圍山과 大鐵圍山과 須彌山 等 諸山王이 업서 通히 ᄒᆞᆫ 佛國土ㅣ ᄃᆞ외오</sent>
<sent type="main" lang="chi" page="78a" n="1">寶地平正，寶交露幔、遍覆其上；</sent>
<sent type="main" lang="kor" page="78a" n="1">보ᄇᆡ옛 ᄯᅡ히 平正ᄒᆞ고 보ᄇᆡ 섯바곤 댜ᇰ이 그 우희 차 두피고</sent>
<sent type="main" lang="chi" page="78a-78b" n="2">懸諸幡蓋，燒大寶香，諸天寶華遍布其地。</sent>
<sent type="main" lang="kor" page="78a-78b" n="2">幡盖ᄃᆞᆯ ^ ᄃᆞᆯ오 큰 寶香 퓌오고 諸天寶華ㅣ ᄯᅡ해 ᄀᆞᄃᆞ기 ᄭᆞᆯ이니라</sent>
<sent type="anno" lang="chi" page="78b" n="1">淨名丈室能廣容多座｡</sent>
<sent type="anno" lang="kor" page="78b" n="1">淨名에 丈室이 [丈ᄋᆞᆫ 열 자히니 維摩居士ㅅ 石室이 넙조ᄇᆡ ᄒᆞᆫ 丈일ᄊᆡ 丈室이라 ᄒᆞ니라] 能히 한 座ᄅᆞᆯ 너비 받다 ᄒᆞ며</sent>
<sent type="anno" lang="chi" page="78b" n="2">釋迦化土如自在天宮｡</sent>
<sent type="anno" lang="kor" page="78b" n="2">釋迦化土ㅣ 自在天宮 ᄀᆞᆮᄒᆞ시고</sent>
<sent type="anno" lang="chi" page="78b-79a" n="3">涌出之衆有無量河沙｡ 各詣靈山未聞迫窄｡</sent>
<sent type="anno" lang="kor" page="78b-79a" n="3">소사난 衆이 無量河沙ㅣ 各各 靈山애 오ᄃᆡ ^ 좁닷 말 몯 드로ᄃᆡ</sent>
<sent type="anno" lang="chi" page="79a" n="1">而此必三變淨土｡ 乃能容受分身者｡ 特因事顯法耳｡</sent>
<sent type="anno" lang="kor" page="79a" n="1">이ᅌᅥ긔 모로매 淨土ᄅᆞᆯ 세 번 變ᄒᆞ야ᅀᅡ 分身ᄋᆞᆯ 바ᄃᆞ샤ᄆᆞᆫ 이ᄅᆞᆯ 因ᄒᆞ야 法을 나토실 ᄯᆞᄅᆞ미라</sent>
<sent type="anno" lang="chi" page="79a" n="2">葢淨土妙境生佛本共｡ 法身化體物我無虧｡</sent>
<sent type="anno" lang="kor" page="79a" n="2">淨土妙境은 生佛이 本來 ᄒᆞᆫ가지며 法身化體ᄂᆞᆫ 物와 나왜 이즌 ᄃᆡ 업건마ᄅᆞᆫ</sent>
<sent type="anno" lang="chi" page="79a" n="3">唯衆生識心自染自局｡ 故聖人因分身之來｡ 特與開示｡</sent>
<sent type="anno" lang="kor" page="79a" n="3">오직 衆生ᄋᆡ 識心이 제 더러ᄫᅵ며 제 조필ᄊᆡ 聖人이 分身 오샤ᄆᆞᆯ 因ᄒᆞ샤 特別히 여러 뵈시니</sent>
<sent type="anno" lang="chi" page="79a" n="4">初於娑婆一變者｡ 滅衆生染緣也｡</sent>
<sent type="anno" lang="kor" page="79a" n="4">처ᅀᅥ믜 娑婆애 ᄒᆞᆫ 번 變ᄒᆞ샤ᄆᆞᆫ 衆生ᄋᆡ 더러ᄫᅳᆫ 緣을 滅ᄒᆞ샤미오</sent>
<sent type="anno" lang="chi" page="79a" n="5">次於八方再變者｡ 遣識心限礙也｡</sent>
<sent type="anno" lang="kor" page="79a" n="5">버거 八方애 다시 變ᄒᆞ샤ᄆᆞᆫ 識心에 그지 마고ᄆᆞᆯ ᄇᆞ리샤미오</sent>
<sent type="anno" lang="chi" page="79a" n="6">後於八方復變者｡ 廓法界眞境也｡</sent>
<sent type="anno" lang="kor" page="79a-79b" n="6">後에 八方애 ᄯᅩ ^ 變ᄒᆞ샤ᄆᆞᆫ 法界 眞境을 훤히 여르샤미라</sent>
<sent type="anno" lang="chi" page="79b" n="1">三變之後分身畢集｡</sent>
<sent type="anno" lang="kor" page="79b" n="1">세 번 變ᄒᆞ신 後에 分身이 다 모ᄃᆞ시고</sent>
<sent type="anno" lang="chi" page="79b" n="2">多寶全現者｡ 示染緣旣滅礙心旣遣眞境旣廓｡</sent>
<sent type="anno" lang="kor" page="79b" n="2">多寶ㅣ 오로 現ᄒᆞ샤ᄆᆞᆫ 더러ᄫᅳᆫ 緣을 ᄒᆞ마 滅코 마ᄀᆞᆫ ᄆᆞᅀᆞᄆᆞᆯ ᄒᆞ마 ᄇᆞ려 眞境을 ᄒᆞ마 훤히 열면</sent>
<sent type="anno" lang="chi" page="79b" n="3">則法身化體當處現前｡ 一多圓融隨念自在｡ 妙法大旨明此而已｡</sent>
<sent type="anno" lang="kor" page="79b" n="3">法身 化體 當ᄒᆞᆫ 고대 알ᄑᆡ 現ᄒᆞ야 ᄒᆞ나콰 함괘 두려ᄫᅵ 노가 念을 조차 自在호ᄆᆞᆯ 뵈시니 妙法大旨 이ᄅᆞᆯ ᄇᆞᆯ길 ᄯᆞᄅᆞ미라</sent>
<sent type="anno" lang="chi" page="79b" n="4">故茲因事特與開示也｡</sent>
<sent type="anno" lang="kor" page="79b" n="4">그럴ᄊᆡ 이ᅌᅦ 이ᄅᆞᆯ 因ᄒᆞ야 特別히 여러 뵈시니라</sent>
<sent type="anno" lang="chi" page="79b" n="5">淨名直示不思議境｡ 故卽丈室而廣容｡</sent>
<sent type="anno" lang="kor" page="79b" n="5">淨名은 不思議境을 바ᄅᆞ 뵐ᄊᆡ 丈室에 나ᅀᅡ가 너비 받고</sent>
<sent type="anno" lang="chi" page="79b-80a" n="6">法華意在引權入實｡ 故自穢土而三變｡</sent>
<sent type="anno" lang="kor" page="79b-80a" n="6">法華ᄂᆞᆫ ᄠᅳᆮ이 權을 ᅘᅧ 實에 드류^메 이실ᄊᆡ 더러ᄫᅳᆫ ᄯᅡᄒᆞᆯ 브터 세 번 變ᄒᆞ시니</sent>
<sent type="anno" lang="chi" page="80a" n="1">宗趣有異故建立不同｡</sent>
<sent type="anno" lang="kor" page="80a" n="1">宗趣ㅣ 다ᄅᆞᆯᄊᆡ 셰유미 ᄀᆞᆮ디 아니ᄒᆞ니</sent>
<sent type="anno" lang="chi" page="80a" n="2">得旨歸根夫何異也｡</sent>
<sent type="anno" lang="kor" page="80a" n="2">ᄠᅳ들 得ᄒᆞ야 불휘예 가면 므스기 다ᄅᆞ리오 宗ᄋᆞᆫ ᄆᆞᆯ리오 趣는 ᄠᅳᆮ 向ᄒᆞᆫ ᄯᅡ히라</sent>
<sent type="main" lang="chi" page="80a" n="3">爾時東方釋迦牟尼佛所分之身，百千萬億那由他恒河沙等國土中諸佛，各各說法，</sent>
<sent type="main" lang="kor" page="80a" n="3">그ᄢᅴ 東方 釋迦牟尼 分身ᄒᆞ샨 몸 百千萬億 那由他 恒河沙等 國土 中 諸佛이 各各 說法ᄒᆞ시ᄂᆞ니</sent>
<sent type="main" lang="chi" page="80a-80b" n="4">來集於此；如是次第十方諸佛皆悉來集，坐於八方。</sent>
<sent type="main" lang="kor" page="80a-80b" n="4">이ᅌᅦ 와 모^ᄃᆞ샤 이ᄀᆞ티 次第로 十方 諸佛이 다 와 모ᄃᆞ샤 八方애 안ᄌᆞ시니</sent>
<sent type="main" lang="chi" page="80b" n="1">爾時一一方，四百萬億那由他國土諸佛如來遍滿其中。</sent>
<sent type="main" lang="kor" page="80b" n="1">그ᄢᅴ 方마다 四百萬億 那由他 國土 諸佛如來 그 中에 ᄀᆞᄃᆞᆨᄒᆞ시니라</sent>
<sent type="main" lang="chi" page="80b-81a" n="2">是時，諸佛各在寶樹下，坐師子座，皆遣侍者問訊釋迦牟尼佛，</sent>
<sent type="main" lang="kor" page="80b-81a" n="2">이ᄢᅴ 諸佛이 各各 寶樹 下애 겨샤 師子座애 안ᄌᆞ샤 ^ 다 뫼ᅀᆞᄫᆞ니 브리샤 釋迦牟尼佛ᄭᅴ 問訊ᄒᆞ샤</sent>
<sent type="anno" lang="kor" page="81a" n="1">問訊은 安否 묻ᄌᆞᄫᆞᆯ씨라</sent>
<sent type="main" lang="chi" page="81a" n="2">各齎寶華滿掬而告之言：</sent>
<sent type="main" lang="kor" page="81a" n="2">各各 寶華ᄅᆞᆯ 우훔 차게 가지샤 니ᄅᆞ샤ᄃᆡ</sent>
<sent type="main" lang="chi" page="81a" n="3">「善男子！汝往詣耆闍崛山釋迦牟尼佛所，如我辭曰：</sent>
<sent type="main" lang="kor" page="81a" n="3">善男子아 네 耆闍崛山 釋迦牟尼佛ᄭᅴ 가 내 말로 ᄉᆞᆯᄫᅩᄃᆡ</sent>
<sent type="main" lang="chi" page="81a-81b" n="4">『少病、少惱，氣力安樂，及菩薩、聲聞衆悉安隱不？』</sent>
<sent type="main" lang="kor" page="81a-81b" n="4">少病 少惱ᄒᆞ시며 氣力이 便^安코 즐거ᄫᅳ시며 菩薩 聲聞衆이 다 便安ᄒᆞᆫ가 몯ᄒᆞᆫ가 ᄒᆞ고</sent>
<sent type="main" lang="chi" page="81b" n="1">以此寶華散佛供養，而作是言：</sent>
<sent type="main" lang="kor" page="81b" n="1">이 寶華로 부텻긔 비허 供養ᄒᆞᅀᆞᆸ고 ᄉᆞᆯᄫᅩᄃᆡ</sent>
<sent type="main" lang="chi" page="81b" n="2">『彼某甲佛，與欲開此寶塔。』」</sent>
<sent type="main" lang="kor" page="81b" n="2">뎌 某甲佛이 [某甲은 아모 甲이라] ᄒᆞᆫ가지로 이 寶塔을 열오져 ᄒᆞ시ᄂᆞᅌᅵ다 ᄒᆞ라</sent>
<sent type="main" lang="chi" page="81b-82a" n="3">諸佛遣使，亦復如是。　</sent>
<sent type="main" lang="kor" page="81b-82a" n="3">諸佛이 使者 보내샤ᄃᆡ ᄯᅩ 이ᄀᆞ티 ᄒᆞ시^니라</sent>
<sent type="anno" lang="chi" page="82a" n="1">分身之來不躬覲佛者。體同故也。</sent>
<sent type="anno" lang="kor" page="82a" n="1">分身 오샤매 모미 부텨 뵈ᅀᆞᆸ디 아니ᄒᆞ샤ᄆᆞᆫ 體 同ᄒᆞ실ᄊᆡ니라</sent>
<sent type="anno" lang="chi" page="82a" n="2">皆遣侍者致問開塔者。願同故也。</sent>
<sent type="anno" lang="kor" page="82a" n="2">다 뫼ᅀᆞᄫᆞ니 보내샤 묻ᄌᆞᆸ고 塔 여르샤ᄆᆞᆫ 願이 同ᄒᆞ실ᄊᆡ니라</sent>
<sent type="main" lang="chi" page="82a" n="3">爾時釋迦牟尼佛，見所分身佛悉已來集，各各坐於師子之座，</sent>
<sent type="main" lang="kor" page="82a" n="3">그ᄢᅴ 釋迦牟尼佛이 分身佛이 다 와 모ᄃᆞ샤 各各 師子座애 아ᇇ거시ᄂᆞᆯ 보시며</sent>
<sent type="main" lang="chi" page="82a-82b" n="4">皆聞諸佛與欲同開寶塔。卽從座起，住虛空中。</sent>
<sent type="main" lang="kor" page="82a-82b" n="4">諸佛이 ᄒᆞᆫ가지로 寶塔 열오져 ᄒᆞ샤ᄆᆞᆯ 다 드르시고 즉재 座애셔 니르^샤 虛空 中에 住커시ᄂᆞᆯ</sent>
<sent type="main" lang="chi" page="82b" n="1">一切四衆，起立合掌，一心觀佛。</sent>
<sent type="main" lang="kor" page="82b" n="1">一切 四衆이 니러셔 合掌ᄒᆞ야 ᄒᆞᆫ ᄆᆞᅀᆞᄆᆞ로 부텨를 보ᅀᆞᆸ더니</sent>
<sent type="main" lang="chi" page="82b" n="2">於是釋迦牟尼佛，以右指開七寶塔戶，出大音聲，如卻關鑰開大城門。</sent>
<sent type="main" lang="kor" page="82b" n="2">그제 釋迦牟尼佛이 올ᄒᆞᆫ 소ᇇ가라ᄀᆞ로 七寶塔 이플 여르시니 큰 音聲이 나ᄃᆡ 쇠 앗고 큰 城門 여ᄂᆞᆫ ᄃᆞᆺ ᄒᆞ더니</sent>
<sent type="anno" lang="chi" page="82b-83a" n="3">右表順道開發也。</sent>
<sent type="anno" lang="kor" page="82b-83a" n="3">올ᄒᆞᆫ 녀근 道ᄅᆞᆯ 順ᄒᆞ야 여러 내요ᄆᆞᆯ ^ 表ᄒᆞ시니라</sent>
<sent type="main" lang="chi" page="83a" n="1">卽時一切衆會，皆見多寶如來於寶塔中坐師子座，全身不散，如入禪定。</sent>
<sent type="main" lang="kor" page="83a" n="1">卽時예 一切 衆會 다 보ᅀᆞᄫᅩᄃᆡ 多寶如來 寶塔 中에 師子座애 안ᄌᆞ샤 全身이 흗디 아니ᄒᆞ샤 禪定에 드르신 ᄃᆞᆺ ᄒᆞ며</sent>
<sent type="main" lang="chi" page="83a" n="2">又聞其言：</sent>
<sent type="main" lang="kor" page="83a" n="2">ᄯᅩ 그 마ᄅᆞᆯ 듣ᄌᆞᄫᅩᄃᆡ</sent>
<sent type="main" lang="chi" page="83a-83b" n="3">「善哉，善哉！釋迦牟尼佛！快說是法華經，我爲聽是經故而來至此。」</sent>
<sent type="main" lang="kor" page="83a-83b" n="3">됴타 됴타 釋迦牟尼佛이 이 法華經을 훤히 니ᄅᆞ시^ᄂᆞ니 내 이 經 드로ᄆᆞᆯ 爲ᄒᆞ야 이ᅌᅦ 오라</sent>
<sent type="anno" lang="chi" page="83b" n="1">信知諸佛雖不實滅。而言滅度。</sent>
<sent type="anno" lang="kor" page="83b" n="1">諸佛이 비록 眞實로 滅度 아니ᄒᆞ샤도 滅度 니ᄅᆞ샤ᄆᆞᆯ 眞實로 알리로다</sent>
<sent type="main" lang="chi" page="83b" n="2">爾時四衆等、見過去無量千萬億劫滅度佛說如是言，</sent>
<sent type="main" lang="kor" page="83b" n="2">그ᄢᅴ 四衆 等이 過去 無量 千萬億 劫 滅度佛이 이 말 니ᄅᆞ거시ᄂᆞᆯ 보ᅀᆞᆸ고</sent>
<sent type="main" lang="chi" page="83b-84a" n="3">歎未曾有，以天寶華聚，散多寶佛及釋迦牟尼佛上。</sent>
<sent type="main" lang="kor" page="83b-84a" n="3">녜 업던 이리로다 讚歎ᄒᆞ야 하ᄂᆞᆳ 寶華聚로 多寶佛^와 釋迦牟尼佛ㅅ 우희 비터니</sent>
<sent type="main" lang="chi" page="84a" n="1">爾時多寶佛，於寶塔中分半座與釋迦牟尼佛，而作是言：</sent>
<sent type="main" lang="kor" page="84a" n="1">그ᄢᅴ 多寶佛이 寶塔 中에 半座 ᄂᆞᆫ호샤 釋迦牟尼佛ᄭᅴ 받ᄌᆞᄫᆞ시고 니ᄅᆞ샤ᄃᆡ</sent>
<sent type="main" lang="chi" page="84a" n="2">「釋迦牟尼佛！可就此座。」</sent>
<sent type="main" lang="kor" page="84a" n="2">釋迦牟尼佛이 이 座애 안ᄌᆞ쇼셔</sent>
<sent type="main" lang="chi" page="84a-84b" n="3">卽時釋迦牟尼佛入其塔中，坐其半座，結加趺坐。</sent>
<sent type="main" lang="kor" page="84a-84b" n="3">卽時예 釋迦牟尼佛이 塔 中에 드르샤 半^座애 안ᄌᆞ샤 結加趺坐ᄒᆞ시니라</sent>
<sent type="anno" lang="chi" page="84b" n="1">妙法實際一切圓融。物我不分古今一致。</sent>
<sent type="anno" lang="kor" page="84b" n="1">妙法 實ᄒᆞᆫ ᄀᆞᅀᆞᆫ 一切 두려ᄫᅵ 노가 物와 나왜 ᄂᆞᆫ홈 업스며 녜와 이제왜 ᄒᆞᆫ 가질ᄊᆡ</sent>
<sent type="anno" lang="chi" page="84b" n="2">是以過去多寶與現在釋迦。於寶塔中共坐一座。</sent>
<sent type="anno" lang="kor" page="84b" n="2">過去 多寶와 現在 釋迦ㅣ 寶塔 中에 ᄒᆞᆫ 座애 어우러 안ᄌᆞ샤</sent>
<sent type="anno" lang="chi" page="84b" n="3">以示三界之相無有生死若退若出。</sent>
<sent type="anno" lang="kor" page="84b" n="3">三界相이 生死와 믈롬과 남괘 업스며</sent>
<sent type="anno" lang="chi" page="84b" n="4">亦無在世及滅度者。</sent>
<sent type="anno" lang="kor" page="84b" n="4">ᄯᅩ 世間애 이시며 滅度ᄒᆞ니 업스며</sent>
<sent type="anno" lang="chi" page="84b" n="5">非實非虗非如非異。</sent>
<sent type="anno" lang="kor" page="84b" n="5">實 아니며 虛 아니며 如 아니며 異 아닌 ᄃᆞᆯ 뵈시니</sent>
<sent type="anno" lang="chi" page="84b" n="6">斯妙法之極致也。故作證如此。</sent>
<sent type="anno" lang="kor" page="84b" n="6">이 妙法의 至極ᄒᆞᆫ ᄯᅡ히라 그럴ᄊᆡ 證 ᄃᆞ외샤미 이러ᄒᆞ시니라</sent>
<sent type="main" lang="chi" page="84b-85a" n="7">爾時，大衆見二如來在七寶塔中師子座上、結加趺坐，各作是念：</sent>
<sent type="main" lang="kor" page="84b-85a" n="7">그ᄢᅴ 大衆^이 두 如來 七寶塔 中에 겨샤 師子座 우희 結加趺坐ᄒᆞ얫거시ᄂᆞᆯ 보ᅀᆞᆸ고 各各 너교ᄃᆡ</sent>
<sent type="main" lang="chi" page="85a" n="1">「佛座高遠，唯願如來以神通力，令我等輩俱處虛空。」</sent>
<sent type="main" lang="kor" page="85a" n="1">부텨 안ᄌᆞ신 ᄃᆡ 놉고 머니 願ᄒᆞᆫᄃᆞᆫ 如來神通力으로 우리ᄃᆞᆯᄒᆞᆯ 다 虛空애 잇게 ᄒᆞ시과뎌 ᄒᆞ더니</sent>
<sent type="main" lang="chi" page="85a-85b" n="2">卽時釋迦牟尼佛、以神通力，接諸大衆皆在虛空，以大音聲普告四衆：</sent>
<sent type="main" lang="kor" page="85a-85b" n="2">卽時예 釋迦牟^尼佛이 神通力으로 大衆을 자ᄇᆞ샤 다 虛空애 잇게 ᄒᆞ시고 큰 音聲으로 四衆의게 너비 니ᄅᆞ샤ᄃᆡ</sent>
<sent type="main" lang="chi" page="85b" n="1">「誰能於此娑婆國土廣說妙法華經，今正是時。</sent>
<sent type="main" lang="kor" page="85b" n="1">뉘 能히 이 娑婆國土애 妙法華經을 너비 니ᄅᆞ료 이제 正히 이 時節이니</sent>
<sent type="main" lang="chi" page="85b-86a" n="2">如來不久當入涅槃，佛欲以此妙法華經付囑有在。」</sent>
<sent type="main" lang="kor" page="85b-86a" n="2">如來 아니 오라 涅槃애 ^ 들리니 부톄 이 妙法華經으로 付囑호ᇙ ᄃᆡ 잇게 코져 ᄒᆞ노라</sent>
<sent type="anno" lang="chi" page="86a" n="1">說證事圓於是付囑。</sent>
<sent type="anno" lang="kor" page="86a" n="1">니ᄅᆞ시며 證ᄒᆞ시논 이리 圓ᄒᆞᆯᄊᆡ 이제 付囑ᄒᆞ시니</sent>
<sent type="anno" lang="chi" page="86a" n="2">言有在者。傳布法利期在得人也。</sent>
<sent type="anno" lang="kor" page="86a" n="2">잇다 ᄒᆞ샤ᄆᆞᆫ 法利ᄅᆞᆯ 傳持ᄒᆞ야 펴ᇙ딘댄 모로매 사ᄅᆞᆷ 어두려 ᄒᆞ시니라</sent>
<sent type="anno" lang="chi" page="86a" n="3">日月燈明說是經已。即於眾唱滅授記付托。</sent>
<sent type="anno" lang="kor" page="86a" n="3">日月燈明이 이 經 니ᄅᆞ시고 한 사ᄅᆞᄆᆡ게 滅度호려 니ᄅᆞ샤 授記ᄒᆞ야 付托ᄒᆞ시고</sent>
<sent type="anno2" lang="kor" page="86a" n="4">托은 브틸씨라</sent>
<sent type="anno" lang="chi" page="86b" n="1">今佛至此。亦云不久涅槃付囑有在。</sent>
<sent type="anno" lang="kor" page="86b" n="1">이젯 부톄 이ᅌᅦ 니르르샤 ᄯᅩ 아니 오라 涅槃호려 ᄒᆞ샤 付囑호ᇙ ᄃᆡ 잇게 호려 ᄒᆞ시니</sent>
<sent type="anno" lang="chi" page="86b" n="2">足知三周開示至此乃畢。</sent>
<sent type="anno" lang="kor" page="86b" n="2">三周 여러 뵈샤미 이ᅌᅦ 다ᄃᆞ라 ᄆᆞᄎᆞ신 ᄃᆞᆯ 아라ᇙ 디로다</sent>
<sent type="anno" lang="chi" page="86b" n="3">此後顯妙勸持別是一番。故雖唱滅結經。而復有後說至神力品。涌出之眾方請流通。</sent>
<sent type="anno" lang="kor" page="86b" n="3">이 後에 妙ᄅᆞᆯ 現ᄒᆞ시며 디뉴믈 勸ᄒᆞ샤미 各別히 ᄒᆞᆫ 番일ᄊᆡ 비록 滅度ᄅᆞᆯ 니ᄅᆞ샤 經을 ᄆᆡᄌᆞ샤도 ᄯᅩ 後ㅅ 마리 겨시니</sent>
<sent type="anno" lang="chi" page="86b" n="4">則神力品前猶屬正宗明矣。此乃經之節目歷然可辨。</sent>
<sent type="anno" lang="kor" page="86b" n="4">神力品에 다ᄃᆞ라ᅀᅡ 소사난 衆이 流通ᄋᆞᆯ 請ᄒᆞ면 神力品 前은 ᄉᆞᆫᄌᆡ 正宗에 屬호미 ᄇᆞᆯᄀᆞ니라</sent>
<mark type="section_begin">○</mark>
<sent type="anno" lang="kor" page="86b" n="5">잇ᄀᆞ자ᇰ 見寶塔品 ᄆᆞᆺ고 아래ᄂᆞᆫ 提婆達多品이니</sent>
<sent type="anno" lang="kor" page="86b-87a" n="6">提婆達多亦曰調達。此云天授。為斛飯王子禱天而生也。昔為仙人授佛妙法。如來因之遂致成佛。</sent>
<sent type="anno" lang="chi" page="86b-87a" n="6">提婆達多ㅣ 녜 仙人이 ᄃᆞ^외야 부텻긔 妙法을 심기ᅀᆞᄫᅡᄂᆞᆯ 如來 因ᄒᆞ샤 成佛ᄒᆞ실ᄊᆡ</sent>
<sent type="anno" lang="kor" page="87a" n="1">今欲明其所授而顯法妙利。故以名品。</sent>
<sent type="anno" lang="chi" page="87a" n="1">이제 심기ᅀᆞᄫᆞᆫ 法을 ᄇᆞᆯ기샤 法의 妙利ᄅᆞᆯ 나토고져 ᄒᆞ실ᄊᆡ 品 일훔 지ᄒᆞ니라</sent>
<sent type="title" lang="chi" page="87a" n="2">月印千江之曲第十五</sent>
<sent type="title" lang="chi" page="87a" n="3">釋譜詳節第十五</sent>
<sent type="anno" lang="chi" page="87a" n="4">揔八十七張</sent>

</doc>
