<?xml version="1.0" encoding="UTF-8"?>
<doc>
<meta>
	<title lang="kor">월인석보</title>
	<title lang="chi">月印釋譜</title>
	<volume n="7"/>
	<year n="1459"/>
	<photograph>동국대학교 소장본（세종대왕기념사업회 영인）</photograph>
</meta>

<sent type="title" lang="chi" page="1a" n="1">月印千江之曲第七</sent>
<sent type="title" lang="chi" page="1a" n="2">釋譜詳節第七</sent>
<sent type="poem_num" lang="chi" page="1a" n="3">其一百七十七</sent>
<sent type="poem" lang="kor" page="1a" n="4">七年을 믈리져 ᄒᆞ야 出家ᄅᆞᆯ 거스니 跋提 말이 긔 아니 웃ᄫᅳ니</sent>
<sent type="poem" lang="kor" page="1a-1b" n="5">七日ᄋᆞᆯ 믈리져 ᄒᆞ야 出家^ᄅᆞᆯ 일우니 阿那律 말이 긔 아니 올ᄒᆞ니</sent><!--'[을]ᄒᆞ니'로 보이나 '올'의 잘못으로 판단됨.-->
<sent type="main" lang="chi" page="1b" n="1">釋種兄弟二人。一名摩訶男。一名阿那律。阿那律者。其母愛念常不離目前。與作三時殿婇女娛樂。摩訶男言。諸釋多出家。而我一門獨無。兄營家業弟當出家。若不能者。弟營家業兄當出家。那律以家事煩碎。遂欲出家。往白其母乞求出家。乃至三反母不聽許。種種方便斷之。</sent><!--釋迦從弟阿那律跋提出家緣記第十一(出曇無德律) -->
<sent type="main" lang="kor" page="1b" n="1">世尊이 彌尼搜國에 잇거시ᄂᆞᆯ 釋種앳 아ᄒᆡᄃᆞᆯ히 世尊ᄭᅴ 가 出家호려 ᄒᆞ더니</sent>
<sent type="main" lang="chi" page="1b" n="2">遂兩彼許跋提言。</sent>
<sent type="main" lang="kor" page="1b" n="2">跋提라셔 阿那律이ᄃᆞ려 닐오ᄃᆡ 우리 이제 안ᄌᆞᆨ 出家 말오</sent>
<sent type="main" lang="chi" page="1b-2a" n="3">且當七年 受五欲樂 然後出家。</sent>
<sent type="main" lang="kor" page="1b-2a" n="3">지븨 닐^굽 ᄒᆡᄅᆞᆯ 이셔 五欲ᄋᆞᆯ ᄆᆞᅀᆞᇝᄀᆞ자ᇰ 편 後에ᅀᅡ 出家ᄒᆞ져</sent>
<sent type="main" lang="chi" page="2a" n="1">那律言。人命無常 難可得保。不宜淹留。</sent>
<sent type="main" lang="kor" page="2a" n="1">阿那律이 닐오ᄃᆡ 닐굽 ᄒᆡ 너무 오라다 사ᄅᆞᄆᆡ 목수미 無常ᄒᆞᆫ 거시라</sent>
<sent type="main" lang="chi" page="2a" n="2">없음</sent>
<sent type="main" lang="kor" page="2a" n="2">跋提 ᄯᅩ 닐오ᄃᆡ 여슷 ᄒᆡᄅᆞᆯ ᄒᆞ져</sent>
<sent type="main" lang="chi" page="2a" n="3">없음</sent>
<sent type="main" lang="kor" page="2a" n="3">阿那律이 닐오ᄃᆡ 여슷 ᄒᆡ 너무 오라다 사ᄅᆞᄆᆡ 목수미 無常ᄒᆞᆫ 거시라</sent>
<sent type="main" lang="chi" page="2a-2b" n="4">更求一年乃至七日。</sent>
<sent type="main" lang="kor" page="2a-2b" n="4">그 야ᇰ^ᄋᆞ로 조려 닐웨예 다ᄃᆞᆮ거늘</sent>
<sent type="main" lang="chi" page="2b" n="1">那律許之。</sent>
<sent type="main" lang="kor" page="2b" n="1">阿那律이 닐오ᄃᆡ 닐웨ᅀᅡ 머디 아니ᄒᆞ다</sent>
<sent type="main" lang="chi" page="2b" n="2">없음</sent>
<sent type="main" lang="kor" page="2b" n="2">그저긔 釋種ᄃᆞᆯ히 닐웻 ᄉᆞᅀᅵ예 五欲ᄋᆞᆯ ᄆᆞᅀᆞᇝᄀᆞ자ᇰ 펴고</sent>
<sent type="main" lang="chi" page="2b-3a" n="3">過七日已釋子等八人。</sent>
<sent type="main" lang="kor" page="2b-3a" n="3">阿那律와 跋提와 難提와 金毗羅와 跋難陀와 阿難陀와 [阿難陀ᄂᆞᆫ 阿難이라] 提婆達^왜 沐浴ᄒᆞ고 香 ᄇᆞᄅᆞ고</sent>
<sent type="main" lang="chi" page="3a" n="1">없음</sent>
<sent type="main" lang="kor" page="3a" n="1">ᄀᆞ자ᇰ 빗어 瓔珞 ᄒᆞ고 象 타 城 밧긔 나 迦毗羅國 ᄀᆞᅀᅢ 가</sent>
<sent type="main" lang="chi" page="3a" n="2">及優波離第九。各好莊嚴乘寶象馬。出迦毘羅衛。齊至其界脫其寶衣。以象馬付優波離。</sent>
<sent type="main" lang="kor" page="3a" n="2">象이며 오시며 瓔珞이며 뫼호아 優波離ᄅᆞᆯ 다 주고 彌尼搜國ᄋᆞ로 니거늘</sent>
<sent type="main" lang="chi" page="3a-3b" n="3">優波離思惟。</sent>
<sent type="main" lang="kor" page="3a-3b" n="3">優波離 너교ᄃᆡ 내 本來 釋子ᄃᆞᆯᄒᆞᆯ 브터 사다^니</sent>
<sent type="main" lang="chi" page="3b" n="1">亦欲隨出家。</sent>
<sent type="main" lang="kor" page="3b" n="1">나ᄅᆞᆯ ᄇᆞ리고 出家ᄒᆞᄂᆞ니 나도 出家호리라 ᄒᆞ고</sent>
<sent type="main" lang="chi" page="3b" n="2">便卽以寶衣等懸著樹上。念言。</sent>
<sent type="main" lang="kor" page="3b" n="2">오시며 瓔珞이며 남ᄀᆡ ᄃᆞᆯ오 念호ᄃᆡ</sent>
<sent type="main" lang="chi" page="3b" n="3">其有來取之者與之。於是便共至佛所。求索出家言。</sent>
<sent type="main" lang="kor" page="3b" n="3">아뫼나 와 가지리 잇거든 주노라 ᄒᆞ고 미조차 니거늘</sent>
<sent type="main" lang="chi" page="3b" n="4">없음</sent>
<sent type="main" lang="kor" page="3b" n="4">釋子ᄃᆞᆯ히 優波離 더블오 世尊ᄭᅴ 가 절ᄒᆞᅀᆞᆸ고 ᄉᆞᆯᄫᅩᄃᆡ</sent>
<sent type="main" lang="chi" page="3b-4a" n="5">없음</sent>
<sent type="main" lang="kor" page="3b-4a" n="5">우리 出家ᄒᆞ라 오니 우리ᄂᆞᆫ 憍^慢ᄒᆞᆫ ᄆᆞᅀᆞᆷ 하니 優波離ᄅᆞᆯ 몬져 出家ᄒᆡ쇼셔</sent>
<sent type="main" lang="chi" page="4a" n="1">爾時世尊先度優波離。</sent>
<sent type="main" lang="kor" page="4a" n="1">世尊이 몬져 優波離ᄅᆞᆯ 出家ᄒᆡ시고</sent>
<sent type="main" lang="chi" page="4a" n="2">次度那律。次度跋提。次更度難提。次度金毘羅。次度難陀等六人。</sent>
<sent type="main" lang="kor" page="4a" n="2">버거 阿那律 버거 跋提 버거 難提 버거 金毗羅ㅣ러니</sent>
<sent type="main" lang="chi" page="4a" n="3">優波離受大戒。最爲上座。</sent>
<sent type="main" lang="kor" page="4a" n="3">優波離 上座ㅣ ᄃᆞ외니라</sent>
<sent type="anno" lang="chi" page="4a" n="4">없음</sent>
<sent type="anno" lang="kor" page="4a" n="4">우희 ᄂᆞ외야 사ᄅᆞᆷ 업슬 시 일후미 上座라</sent>
<mark type="section_begin">○</mark>
<sent type="anno2" lang="chi" page="4a-4b" n="5">없음</sent>
<sent type="anno2" lang="kor" page="4a-4b" n="5">自利 利他行 ^ 업스닌 일후미 下士ㅣ오</sent>
<sent type="anno2" lang="chi" page="4b" n="1">없음</sent>
<sent type="anno2" lang="kor" page="4b" n="1">自利 잇고 利他 업스닌 일후미 中士ㅣ오</sent>
<sent type="anno2" lang="chi" page="4b" n="2">없음</sent>
<sent type="anno2" lang="kor" page="4b" n="2">二利 잇ᄂᆞ닌 일후미 上士ㅣ라</sent>
<sent type="main" lang="chi" page="4b" n="3">時有大上座。名毘羅荼別度阿難陀。</sent>
<sent type="main" lang="kor" page="4b" n="3">그제 큰 上座 毗羅茶ㅣ 各別히 阿難陀ᄅᆞᆯ 出家ᄒᆡ오</sent><!--'出家ᄒᆡ[으]'로 보이나 '오'의 잘못으로 판단됨.-->
<sent type="main" lang="chi" page="4b" n="4">餘次上座度跋難陀及調達。</sent>
<sent type="main" lang="kor" page="4b" n="4">버근 上座ㅣ 跋難陀와 提婆達多ᄅᆞᆯ 出家ᄒᆡ니라</sent>
<mark type="section_begin">○</mark>
<sent type="main" lang="chi" page="4b" n="6">時跋提獨在樹下塚間</sent>
<sent type="main" lang="kor" page="4b" n="6">跋提 阿蘭若애 ᄒᆞ오ᅀᅡ 잇다가</sent>
<sent type="anno" lang="chi" page="4b-5a" n="7">없음</sent>
<sent type="anno" lang="kor" page="4b-5a" n="7">阿蘭若ᄂᆞᆫ 겨르ᄅᆞᆸ고 寂^靜ᄒᆞᆫ 處所ㅣ라 혼 ᄠᅳ디라</sent>
<sent type="anno" lang="chi" page="5a" n="1">없음</sent>
<sent type="anno" lang="kor" page="5a" n="1">ᄯᅩ 입힐훔 업다 혼 ᄠᅳ디니 ᄆᆞᅀᆞᆯ해셔 다ᄉᆞᆺ 理 버ᅌᅳᆫ ᄯᅡ히라 世間과 힐후디 아니ᄒᆞᆯ씨라</sent><!--'ᄯᅡ[허]라'로 보이나 '히'의 잘못으로 판단됨.-->
<sent type="main" lang="chi" page="5a" n="2">思惟夜分過已。高聲稱言甚樂其邊。</sent>
<sent type="main" lang="kor" page="5a" n="2">바ᇝ 中에 즐거ᄫᅳᆯ쎠 소리 ᄒᆞ거늘</sent>
<sent type="main" lang="chi" page="5a" n="3">比丘白佛。</sent>
<sent type="main" lang="kor" page="5a" n="3">겨틧 比丘ᄃᆞᆯ히 듣고 너교ᄃᆡ 이 跋提 지븨 이시ᇙ 젯 五欲ᄋᆞᆯ ᄉᆡᇰ각고 그러ᇰ 구ᄂᆞ니</sent>
<sent type="main" lang="chi" page="5a" n="4">佛呼跋提。問何故自言甚樂耶。</sent>
<sent type="main" lang="kor" page="5a" n="4">이틄날 世尊ㅅ긔 ᄉᆞᆯᄫᅡᄂᆞᆯ 世尊이 블러 무르신대 對答ᄒᆞᅀᆞᄫᅩᄃᆡ</sent>
<sent type="main" lang="chi" page="5b" n="1">跋提言。我本在家時。內外常以刀杖而自衛護。猶有恐懼念念憂畏。</sent>
<sent type="main" lang="kor" page="5b" n="1">내 지븨 이셔 샤ᇰ녜 環刀ㅣ며 막다히ᄅᆞᆯ 두르고 이셔도 두립더니</sent>
<sent type="main" lang="chi" page="5b" n="2">今獨塚間無有恐懼。身毛不豎。</sent>
<sent type="main" lang="kor" page="5b" n="2">이제 ᄒᆞ오ᅀᅡ 무더ᇝ 서리옛 나모 아래 이셔도 두리ᄫᅮ미 업소니</sent>
<sent type="main" lang="chi" page="5b" n="3">我念出離之樂故稱甚樂。</sent>
<sent type="main" lang="kor" page="5b" n="3">世間 여흰 樂ᄋᆞᆯ 念ᄒᆞ고 그리 타ᅌᅵ다</sent>
<sent type="main" lang="chi" page="5b" n="4">佛言善哉。</sent>
<sent type="main" lang="kor" page="5b" n="4">부톄 니ᄅᆞ샤ᄃᆡ 됴타</sent>
<sent type="poem_num" lang="chi" page="5b" n="5">其一百七十八</sent>
<sent type="poem" lang="kor" page="6a" n="1">難陀ᄅᆞᆯ 救호리라 比丘 ᄆᆡᇰᄀᆞᄅᆞ시고 뷘 房ᄋᆞᆯ 딕ᄒᆞ라 ᄒᆞ시니</sent>
<sent type="poem" lang="kor" page="6a" n="2">가시 그리ᄫᅳᆯᄊᆡ 世尊 나신 ᄉᆞᅀᅵ로 녯 지븨 가리라 ᄒᆞ니</sent>
<sent type="poem_num" lang="chi" page="6a" n="3">其一百七十九</sent>
<sent type="poem" lang="kor" page="6a-6b" n="4">甁읫 믈이 ᄣᅵ며 다돈 이피 열어늘 ^ 부러 뷘 길ᄒᆞᆯ ᄎᆞ자 가더니</sent><!--'[기]더니'로 보이나 '가'의 잘못으로 판단됨.-->
<sent type="poem" lang="kor" page="6b" n="1">世尊ᄋᆞᆯ 맞나ᅀᆞᄫᆞ며 즘게 남기 들여늘 구쳐 뵈ᅀᆞᆸ고 조ᄍᆞᄫᅡ 오니</sent>
<sent type="poem_num" lang="chi" page="6b" n="2">其一百八十</sent>
<sent type="poem" lang="kor" page="6b" n="3">가ᄉᆡ 㨾 무르시고 눈 먼 납 무러시ᄂᆞᆯ 世尊ㅅ 말ᄋᆞᆯ 우ᇫᄫᅵ 너기니</sent>
<sent type="poem" lang="kor" page="6b-7a" n="4">忉利天을 뵈시고 地獄^ᄋᆞᆯ 뵈여시ᄂᆞᆯ 世尊ㅅ 말ᄋᆞᆯ 깃비 너기니</sent>
<sent type="poem_num" lang="chi" page="7a" n="1">其一百八十一</sent>
<sent type="poem" lang="kor" page="7a" n="2">닐웨 ᄎᆞ디 몯ᄒᆞ야 羅漢果ᄅᆞᆯ 得ᄒᆞ야ᄂᆞᆯ 比丘ᄃᆞᆯ히 讚歎ᄒᆞ니</sent>
<sent type="poem" lang="kor" page="7a-7b" n="3">오ᄂᆞᆳ날ᄲᅮᆫ 아니라 迦尸國 救^ᄒᆞ신 ᄃᆞᆯ 比丘ᄃᆞ려 니ᄅᆞ시니</sent>
<sent type="main" lang="chi" page="7b" n="1">佛在迦毘羅衛國｡ 入城乞食到難陀舍｡</sent><!--釋迦從弟孫陀羅難陀出家緣記第十二(出普曜經)-->
<sent type="main" lang="kor" page="7b" n="1">如來 迦毗羅國 城의 드러 乞食ᄒᆞ샤 難陀ᄋᆡ 지븨 가시니</sent>
<sent type="main" lang="chi" page="7b" n="2">會值難陀與婦作妝香塗眉間｡ 聞佛門中, 欲出外看｡</sent>
<sent type="main" lang="kor" page="7b" n="2">難陀ㅣ 부톄 門ᄋᆡ 와 겨시다 듣고 보ᅀᆞᄫᅩ려 나올 쩌긔</sent>
<sent type="main" lang="chi" page="7b" n="3">婦共要言 出看如來｡ 使我額上妝未乾頃｡ 便還入來｡</sent>
<sent type="main" lang="kor" page="7b" n="3">제 가시 期約호ᄃᆡ 내 니마해 ᄇᆞᆯ론 香이 몯 ᄆᆞᆯ랫거든 도로 오나라</sent>
<sent type="main" lang="chi" page="7b-8a" n="4">難陀卽出見佛作禮。取缽向舍盛食奉佛。</sent>
<sent type="main" lang="kor" page="7b-8a" n="4">難陀ㅣ ^ 부텻긔 절ᄒᆞᅀᆞᆸ고 부텻 바리ᄅᆞᆯ 가져 지븨 드러 밥 다마 나가 부텻긔 받ᄌᆞᄫᅡᄂᆞᆯ</sent>
<sent type="main" lang="chi" page="8a" n="1">佛不爲取過與阿難。阿難亦不爲取。阿難語言。</sent>
<sent type="main" lang="kor" page="8a" n="1">부톄 아니 바ᄃᆞ신대 阿難이ᄅᆞᆯ 주어늘 阿難이도 아니 받고 닐오ᄃᆡ</sent>
<sent type="main" lang="chi" page="8a" n="2">汝從誰得缽還與本處。</sent>
<sent type="main" lang="kor" page="8a" n="2">네 바리ᄅᆞᆯ 어듸 가 어든다 도로 다가 두어라 ᄒᆞ야ᄂᆞᆯ</sent><!--'도로 다가' 띄어쓰기-->
<sent type="main" lang="chi" page="8a-8b" n="3">於是持缽詣佛。至尼拘樓精舍。</sent>
<sent type="main" lang="kor" page="8a-8b" n="3">難陀ㅣ 바리 들오 부텨 미졷ᄌᆞᄫᅡ 尼拘屢精舍^애 니거늘</sent>
<sent type="main" lang="chi" page="8b" n="1">佛卽敕剃師</sent>
<sent type="main" lang="kor" page="8b" n="1">부톄 剃師를 시기샤</sent>
<sent type="anno" lang="chi" page="8b" n="2">없음</sent>
<sent type="anno" lang="kor" page="8b" n="2">剃師ᄂᆞᆫ ᄂᆞᄆᆡ 머리 갓ᄂᆞᆫ 사ᄅᆞ미라</sent>
<sent type="main" lang="chi" page="8b" n="3">與難陀剃髮。</sent>
<sent type="main" lang="kor" page="8b" n="3">難陀ᄋᆡ 머리ᄅᆞᆯ 가ᄭᆞ라 ᄒᆞ야시ᄂᆞᆯ</sent>
<sent type="main" lang="chi" page="8b" n="4">難陀不肯。怒拳而語剃髮人言。</sent>
<sent type="main" lang="kor" page="8b" n="4">難陀ㅣ 怒ᄒᆞ야 머리 갓ᄂᆞᆫ 사ᄅᆞᄆᆞᆯ 주머귀로 디르고 닐오ᄃᆡ</sent>
<sent type="main" lang="chi" page="8b" n="5">迦毘羅衛一切人民。汝今盡可剃其髮也。</sent>
<sent type="main" lang="kor" page="8b" n="5">迦毗羅國 사ᄅᆞᄆᆞᆯ 네 이제 다 갓고려 ᄒᆞᄂᆞᆫ다</sent>
<sent type="main" lang="chi" page="8b-9a" n="6">佛問剃髮者。何以不剃。答言。畏故不敢爲剃。佛共阿難自至其邊。</sent>
<sent type="main" lang="kor" page="8b-9a" n="6">부톄 드르시고 ᄌᆞ걔 阿難이 ᄃᆞ리^시고 難陀ᄋᆡ그ᅌᅦ 가신대</sent>
<sent type="main" lang="chi" page="9a" n="1">難陀畏故不敢不剃。</sent>
<sent type="main" lang="kor" page="9a" n="1">難陀ㅣ 구쳐 갓ᄀᆞ니라</sent>
<sent type="main" lang="chi" page="9a" n="2">雖得剃髮恒欲還家。</sent>
<sent type="main" lang="kor" page="9a" n="2">難陀ㅣ 머리ᄅᆞᆯ 갓고도 샤ᇰ녜 지븨 가고져 ᄒᆞ거늘</sent>
<sent type="main" lang="chi" page="9a" n="3">佛常將行不能得去。</sent>
<sent type="main" lang="kor" page="9a" n="3">부톄 샤ᇰ녜 더브러 ᄒᆞ니실ᄊᆡ 몯 가더니</sent>
<sent type="main" lang="chi" page="9a" n="4">後於一日次守房舍。而自歡喜。</sent>
<sent type="main" lang="kor" page="9a" n="4">ᄒᆞᆯᄅᆞᆫ 房 딕ᄒᆞᇙ ᄌᆞ비 ᄒᆞ야 오ᄂᆞᆯᅀᅡ ᄉᆞᅀᅵ 얻과라 깃거ᄒᆞ더니</sent>
<sent type="main" lang="chi" page="9a" n="5">今眞得便可還家去。</sent>
<sent type="main" lang="kor" page="9a" n="5">如來와 쥬ᇰ괘 다 나 니거시ᄂᆞᆯ</sent>
<sent type="main" lang="chi" page="9a-9b" n="6">待佛衆僧都去之後我當還家。佛入城後作是念言。當爲汲水令滿澡瓶。然後還歸。</sent>
<sent type="main" lang="kor" page="9a-9b" n="6">甁의 므를 기러 두고ᅀᅡ ^ 가리라 ᄒᆞ야</sent>
<sent type="main" lang="chi" page="9b" n="1">尋時汲水一瓶適滿一瓶復翻。</sent>
<sent type="main" lang="kor" page="9b" n="1">므를 기르니 ᄒᆞᆫ 甁의 ᄀᆞᄃᆞᆨ거든 ᄒᆞᆫ 甁이 ᄣᅵ곰 ᄒᆞ야</sent>
<sent type="main" lang="chi" page="9b" n="2">如是經時不能滿瓶。便作是言俱不可滿。</sent>
<sent type="main" lang="kor" page="9b" n="2">ᄒᆞᆫ ᄣᅢ 계도록 긷다가 몯ᄒᆞ야 너교ᄃᆡ</sent>
<sent type="main" lang="chi" page="9b" n="3">使諸比丘來還自汲。我今但著瓶屋中而棄之去。</sent>
<sent type="main" lang="kor" page="9b" n="3">比丘ᄃᆞᆯ히 제 와 기르려니 지븨 두고 가리라 ᄒᆞ야</sent>
<sent type="main" lang="chi" page="9b" n="4">卽閉房門。適一扇閉一扇復開。適閉一戶一戶復開。便作是念俱不可閉。就置而去。</sent>
<sent type="main" lang="kor" page="9b" n="4">지븨 드려 두고 ᄒᆞᆫ 부체ᄅᆞᆯ 다ᄃᆞ니 ᄒᆞᆫ 부체 열이곰 ᄒᆞᆯᄊᆡ ᄯᅩ 너교ᄃᆡ</sent>
<sent type="main" lang="chi" page="9b-10a" n="5">縱使失諸比丘衣物。我饒財寶足有可償。</sent>
<sent type="main" lang="kor" page="9b-10a" n="5">쥬ᅌᅴ 오시 일허도 어루 물려니 안ᄌᆞᆨ 더디고 가리^라 ᄒᆞ야</sent>
<sent type="main" lang="chi" page="10a" n="1">卽出僧房。而自思惟。佛必從此來。我則從彼異道而去。</sent>
<sent type="main" lang="kor" page="10a" n="1">부텨 아니 오실 낄ᄒᆞ로 가더니</sent>
<sent type="main" lang="chi" page="10a" n="2">佛知其意亦異道來。</sent>
<sent type="main" lang="kor" page="10a" n="2">부톄 ᄇᆞᆯ쎠 아ᄅᆞ시고 그 길ᄒᆞ로 오거시ᄂᆞᆯ</sent>
<sent type="main" lang="chi" page="10a" n="3">遙見佛來大樹後藏。</sent>
<sent type="main" lang="kor" page="10a" n="3">부텨를 ᄇᆞ라ᅀᆞᆸ고 큰 나못 뒤헤 드러 숨거늘</sent>
<sent type="main" lang="chi" page="10a" n="4">樹神舉樹在虛空中。露地而立。</sent>
<sent type="main" lang="kor" page="10a" n="4">그 남기 虛空애 들이니 難陀ㅣ 숨디 몯ᄒᆞ니라</sent>
<sent type="main" lang="chi" page="10a" n="5">佛見難陀將還精舍。而問之言。</sent>
<sent type="main" lang="kor" page="10a" n="5">부톄 더브러 精舍애 도라오샤 무르샤ᄃᆡ</sent>
<sent type="main" lang="chi" page="10a" n="6">汝念婦也。</sent>
<sent type="main" lang="kor" page="10a" n="6">네 겨집 그려 가던다</sent>
<sent type="main" lang="chi" page="10a-10b" n="7">答言實爾。</sent>
<sent type="main" lang="kor" page="10a-10b" n="7">對答ᄒᆞᅀᆞᄫᅩᄃᆡ 實^엔 그리 ᄒᆞ야 가다ᅌᅵ다</sent>
<sent type="main" lang="chi" page="10b" n="1">卽將難陀向阿那波山上。又問難陀汝婦端正不。</sent>
<sent type="main" lang="kor" page="10b" n="1">부톄 難陀 더브르시고 阿那波那山애 가샤 무르샤ᄃᆡ 네 겨지비 고ᄫᆞ니여</sent>
<sent type="main" lang="chi" page="10b" n="2">答言端正。</sent>
<sent type="main" lang="kor" page="10b" n="2">對答ᄒᆞᅀᆞᄫᅩᄃᆡ 고ᄫᆞ니ᅌᅵ다</sent>
<sent type="main" lang="chi" page="10b" n="3">山中有一老瞎獼猴。</sent>
<sent type="main" lang="kor" page="10b" n="3">그 뫼해 늘근 눈 먼 獼猴ㅣ 잇더니</sent>
<sent type="anno" lang="chi" page="10b" n="4">없음</sent>
<sent type="anno" lang="kor" page="10b" n="4">獼猴는 납 ᄀᆞᄐᆞᆫ 거시라</sent>
<sent type="main" lang="chi" page="10b" n="5">又復問言。汝婦孫陀利面首端正。何如此獼猴也。</sent>
<sent type="main" lang="kor" page="10b" n="5">부톄 ᄯᅩ 무르샤ᄃᆡ 네 겨지븨 야ᇰᄌᆡ 이 獼猴와 엇더뇨</sent>
<sent type="main" lang="chi" page="10b-11a" n="6">難陀懊惱便作念言。</sent>
<sent type="main" lang="kor" page="10b-11a" n="6">難陀^ㅣ 츠기 너기ᅀᆞᄫᅡ ᄉᆞᆯᄫᅩᄃᆡ</sent>
<sent type="main" lang="chi" page="11a" n="1">我婦端正人中少雙。</sent>
<sent type="main" lang="kor" page="11a" n="1">내 겨지븨 고ᄫᅩ미 사ᄅᆞᇝ 中에도 ᄧᅡᆨ 업스니</sent>
<sent type="main" lang="chi" page="11a" n="2">佛今何故。以我之婦比瞎獼猴。</sent>
<sent type="main" lang="kor" page="11a" n="2">부톄 엇뎨 獼猴의그ᅌᅦ 가ᄌᆞᆯ비시ᄂᆞ니ᅌᅵᆺ고</sent>
<sent type="main" lang="chi" page="11a" n="3">佛復將至忉利天上。遍諸天宮而共觀看。</sent>
<sent type="main" lang="kor" page="11a" n="3">부톄 ᄯᅩ 難陀ᄃᆞ려 忉利天上애 가샤 天宮을 구겨ᇰ케 ᄒᆞ시니</sent>
<sent type="main" lang="chi" page="11a" n="4">見諸天子與諸天女共相娛樂。</sent>
<sent type="main" lang="kor" page="11a" n="4">天宮마다 天子ㅣ 天女ᄃᆞᆯ ᄃᆞ리고 노니더니</sent>
<sent type="main" lang="chi" page="11a-11b" n="5">見一宮中有五百天女。無有天子。</sent>
<sent type="main" lang="kor" page="11a-11b" n="5">ᄒᆞᆫ 天宮^엔 五百 天女ㅣ 이쇼ᄃᆡ 天子ㅣ 업더니</sent>
<sent type="main" lang="chi" page="11b" n="1">尋來問佛。佛言。汝自往問。</sent>
<sent type="main" lang="kor" page="11b" n="1">難陀ㅣ 부텻긔 묻ᄌᆞᄫᆞᆫ대 부톄 니ᄅᆞ샤ᄃᆡ 네 가 무러 보라</sent>
<sent type="main" lang="chi" page="11b" n="2">難陀往問言。諸宮殿中盡有天子。此中何以獨無天子。</sent>
<sent type="main" lang="kor" page="11b" n="2">難陀ㅣ 무로ᄃᆡ 엇뎨 이ᅌᅦᄲᅮᆫ 天子ㅣ 업스시뇨</sent>
<sent type="main" lang="chi" page="11b-12a" n="3">諸女答言。閻浮提內佛弟難陀。佛逼使出家。以出家因緣。命終當生於此天宮。爲我天子。</sent>
<sent type="main" lang="kor" page="11b-12a" n="3">天女ㅣ 對答호ᄃᆡ 閻浮提ㅅ 內예 부텻 아ᅀᆞ 難陀ㅣ 出家ᄒᆞ욘 因^緣으로 쟈ᇰᄎᆞ 이ᅌᅦ 와 우리 天子ㅣ ᄃᆞ외리라</sent>
<sent type="main" lang="chi" page="12a" n="1">難陀答言。卽我身是。便欲卽住。</sent>
<sent type="main" lang="kor" page="12a" n="1">難陀ㅣ 닐오ᄃᆡ 내 긔로니 이ᅌᅦ 살아지라</sent>
<sent type="main" lang="chi" page="12a" n="2">天女語言。我等是天汝今是人。</sent>
<sent type="main" lang="kor" page="12a" n="2">天女ㅣ 닐오ᄃᆡ 우리ᄂᆞᆫ 하ᄂᆞᆯ히오 그듸ᄂᆞᆫ 當時로 사ᄅᆞ미어니</sent>
<sent type="main" lang="chi" page="12a" n="3">還捨人壽更生此間。便可得住。</sent>
<sent type="main" lang="kor" page="12a" n="3">도로 가 사ᄅᆞᄆᆡ 목숨 ᄇᆞ리고 다시 이ᅌᅦ 와 나아ᅀᅡ 살리라</sent>
<sent type="main" lang="chi" page="12a" n="4">便還佛所。以如上事。具白世尊。</sent>
<sent type="main" lang="kor" page="12a" n="4">難陀ㅣ 부텻긔 와 ᄉᆞᆯᄫᆞᆫ대</sent>
<sent type="main" lang="chi" page="12a-12b" n="5">佛語難陀。汝婦端正。何如天女。</sent>
<sent type="main" lang="kor" page="12a-12b" n="5">부톄 니ᄅᆞ^샤ᄃᆡ 네 겨지븨 고ᄫᅩ미 天女와 엇더ᄒᆞ더뇨</sent>
<sent type="main" lang="chi" page="12b" n="1">難陀答言。比彼天女。如瞎獼猴比於我婦。</sent>
<sent type="main" lang="kor" page="12b" n="1">難陀ㅣ ᄉᆞᆯᄫᅩᄃᆡ 天女를 보건댄 내 겨지비ᅀᅡ 눈 먼 獼猴 ᄀᆞᆮ도소ᅌᅵ다</sent>
<sent type="main" lang="chi" page="12b" n="2">佛將難陀還閻浮提。</sent>
<sent type="main" lang="kor" page="12b" n="2">부톄 難陀 ᄃᆞ리시고 閻浮提예 도라오시니</sent>
<sent type="main" lang="chi" page="12b" n="3">難陀爲欲生天故勤加持戒。阿難爾時爲說偈言。譬如羯羊鬥 將前而更却 汝爲欲持戒 其事亦如是</sent>
<sent type="main" lang="kor" page="12b" n="3">難陀ㅣ 하ᄂᆞᆯ해 가 나고져 ᄒᆞ야 修行ᄋᆞᆯ 브즈러니 ᄒᆞ더라</sent>
<sent type="main" lang="chi" page="12b-13a" n="4">佛將難陀復至地獄。</sent>
<sent type="main" lang="kor" page="12b-13a" n="4">부톄 ᄯᅩ 難陀 ^ ᄃᆞ려다가 地獄ᄋᆞᆯ 뵈시니</sent>
<sent type="main" lang="chi" page="13a" n="1">見諸鑊湯悉皆煮人。唯見一鑊炊沸空停。怪其所以而來問佛。</sent>
<sent type="main" lang="kor" page="13a" n="1">가마ᄃᆞᆯ해 사ᄅᆞᄆᆞᆯ 녀허 두고 글효ᄃᆡ ᄒᆞᆫ 가마애 뷘 므를 글히더니</sent>
<sent type="main" lang="chi" page="13a" n="2">佛告之言。汝自往問。</sent>
<sent type="main" lang="kor" page="13a" n="2">難陀ㅣ 부텻긔 묻ᄌᆞᄫᆞᆫ대 부톄 니ᄅᆞ샤ᄃᆡ 네 가 무러 보라</sent>
<sent type="main" lang="chi" page="13a" n="3">難陀卽往問獄卒言。諸鑊盡皆煮治罪人。此鑊何故空無所煮。</sent>
<sent type="main" lang="kor" page="13a" n="3">難陀ㅣ 獄卒ᄃᆞ려 무로ᄃᆡ 녀느 가마ᄂᆞᆫ 다 罪人ᄋᆞᆯ 글효ᄃᆡ 이 가마ᄂᆞᆫ 엇뎨 뷔옛ᄂᆞ뇨</sent>
<sent type="main" lang="chi" page="13a-13b" n="4">答言閻浮提內。有如來弟名爲難陀。以出家功德當得生天。以欲罷道因緣之故。</sent>
<sent type="main" lang="kor" page="13a-13b" n="4">對答호^ᄃᆡ 閻浮提ㅅ 內예 如來ㅅ 아ᅀᆞ 難陀ㅣ 出家혼 功德으로 하ᄂᆞᆯ해 가 냇다가 道理 마로려 ᄒᆞ단 젼ᄎᆞ로</sent>
<sent type="main" lang="chi" page="13b" n="1">天壽命終墮此地獄。是故我今炊鑊而待難陀。</sent>
<sent type="main" lang="kor" page="13b" n="1">하ᄂᆞᆳ 목수미 다ᄋᆞ면 이 地獄애 들릴ᄊᆡ 므를 글혀 기드리ᄂᆞ니라</sent>
<sent type="main" lang="chi" page="13b" n="2">難陀恐怖畏獄卒留。卽作是言。</sent>
<sent type="main" lang="kor" page="13b" n="2">難陀ㅣ 두리여 자바 녀흘까 ᄒᆞ야 닐오ᄃᆡ</sent>
<sent type="main" lang="chi" page="13b-14a" n="3">南無佛陀南無佛陀。唯願將我擁護還至閻浮提內。</sent>
<sent type="main" lang="kor" page="13b-14a" n="3">南無佛陀^하 나ᄅᆞᆯ 閻浮提예 도로 ᄃᆞ려가쇼셔</sent>
<sent type="main" lang="chi" page="14a" n="1">佛語難陀。汝勤持戒修汝天福。</sent>
<sent type="main" lang="kor" page="14a" n="1">부톄 니ᄅᆞ샤ᄃᆡ 네 戒ᄅᆞᆯ 브즈러니 디녀 하ᄂᆞᆯ해 가 나ᇙ 福ᄋᆞᆯ 다ᄭᆞ라</sent>
<sent type="main" lang="chi" page="14a" n="2">難陀答言。不用生天。今唯願我不墮此獄。</sent>
<sent type="main" lang="kor" page="14a" n="2">難陀ㅣ ᄉᆞᆯᄫᅩᄃᆡ 하ᄂᆞᆯ도 마오 이 地獄애 아니 들아지ᅌᅵ다</sent>
<sent type="main" lang="chi" page="14a" n="3">佛爲說法。一七日中成阿羅漢。</sent>
<sent type="main" lang="kor" page="14a" n="3">부톄 그제ᅀᅡ 爲ᄒᆞ야 說法ᄒᆞ시니 닐웻 內예 阿羅漢ᄋᆞᆯ 일워늘</sent>
<sent type="main" lang="chi" page="14a-14b" n="4">諸比丘歎言。世尊出世甚奇甚特。</sent>
<sent type="main" lang="kor" page="14a-14b" n="4">比丘^ᄃᆞᆯ히 讚歎ᄒᆞ야 닐오ᄃᆡ 世尊이 世間애 나샤 甚히 奇特ᄒᆞ샷다</sent>
<sent type="main" lang="chi" page="14b" n="1">佛言。非但今日。乃往過去亦復如是。諸比丘言。過去亦爾。其事云何。請爲我說。</sent>
<sent type="main" lang="kor" page="14b" n="1">부톄 니ᄅᆞ샤ᄃᆡ 오ᄂᆞᆳ부니 아니라 녜도 이러ᄒᆞ다라</sent>
<sent type="main" lang="chi" page="14b" n="2">佛言。昔迦尸國王。名曰滿面。比提希國有一婬女。端正殊妙。爾時二國常想怨嫉。</sent>
<sent type="main" lang="kor" page="14b" n="2">디나건 劫에 比提希國에 ᄒᆞᆫ 婬女ㅣ 잇거늘</sent>
<sent type="anno" lang="chi" page="14b" n="3">없음</sent>
<sent type="anno" lang="kor" page="14b" n="3">婬女는 婬亂ᄒᆞᆫ 겨지비라</sent>
<sent type="main" lang="chi" page="14b" n="4">傍有佞臣向迦尸王。歎說彼國有婬女。端正世所希少。王聞是語心生惑著。</sent>
<sent type="main" lang="kor" page="14b" n="4">迦尸國王이 곱다 듣고 惑心ᄋᆞᆯ 내야</sent>
<sent type="anno" lang="chi" page="15a" n="1">없음</sent>
<sent type="anno" lang="kor" page="15a" n="1">惑心ᄋᆞᆫ 迷惑ᄒᆞᆫ ᄆᆞᅀᆞ미라</sent>
<sent type="main" lang="chi" page="15a" n="2">遣使從索彼國不與。</sent>
<sent type="main" lang="kor" page="15a" n="2">使者 브려 求ᄒᆞᆫ대 그 나라히 아니 주거늘</sent>
<sent type="main" lang="chi" page="15a" n="3">重遣使言求暫相見。四五日間還當發遣。</sent>
<sent type="main" lang="kor" page="15a" n="3">다시 使者 브려 닐오ᄃᆡ 자ᇝ간 서르 보고 다쐣 ᄉᆞᅀᅵ예 도로 보내요리라</sent>
<sent type="main" lang="chi" page="15a" n="4">時彼國王約敕婬女。汝之姿態。所有伎能好悉具備。</sent>
<sent type="main" lang="kor" page="15a" n="4">比提希國王이 婬女를 ᄀᆞᄅᆞ쵸ᄃᆡ 네 고ᄫᆞᆫ 야ᇰᄌᆡ며 뒷논 ᄌᆡ조ᄅᆞᆯ 다 ᄀᆞ초 ᄒᆞ야 뵈야</sent>
<sent type="main" lang="chi" page="15a-15b" n="5">使迦尸王惑著於汝。須臾之間不能遠離。</sent>
<sent type="main" lang="kor" page="15a-15b" n="5">迦尸王이 네거긔 惑^ᄒᆞ게 ᄒᆞ라 ᄒᆞ고 보내니라</sent>
<sent type="main" lang="chi" page="15b" n="1">卽遣令去經四五日尋復喚言。</sent>
<sent type="main" lang="kor" page="15b" n="1">다쐐 디나거늘 도로 가 블로ᄃᆡ</sent>
<sent type="main" lang="chi" page="15b" n="2">欲設大祀須得此女。暫還放來後當更遣。</sent>
<sent type="main" lang="kor" page="15b" n="2">큰 祭ᄅᆞᆯ 호려 ᄒᆞ노니 모로매 이 각시로ᅀᅡ ᄒᆞ릴ᄊᆡ 잠ᄭᅡᆫ 도로 보내여든 祭ᄒᆞ고 도로 보내요리라</sent>
<sent type="main" lang="chi" page="15b" n="3">時迦尸王卽遣歸還。大祀已訖遣使還索。</sent>
<sent type="main" lang="kor" page="15b" n="3">迦尸王이 보내야ᄂᆞᆯ 祭 ᄆᆞ차ᄂᆞᆯ 使者 브려 보내오라 ᄒᆞ야ᄂᆞᆯ</sent>
<sent type="main" lang="chi" page="15b" n="4">答言。明日當遣。</sent>
<sent type="main" lang="kor" page="15b" n="4">對答호ᄃᆡ 來日 보내요리라</sent>
<sent type="main" lang="chi" page="16a" n="1">既至明日亦復不遣。</sent>
<sent type="main" lang="kor" page="16a" n="1">이틄나래 迦尸王이 ᄯᅩ 使者 브려 보내오라 ᄒᆞ야ᄂᆞᆯ</sent>
<sent type="main" lang="chi" page="16a" n="2">如是妄語經歷多日。</sent>
<sent type="main" lang="kor" page="16a" n="2">ᄯᅩ 對答호ᄃᆡ 來日ᅀᅡ 보내요리라 ᄒᆞ고 그 야ᅌᆞ로 여러 날 아니 보낼ᄊᆡ</sent>
<sent type="main" lang="chi" page="16a" n="3">王心惑著。單將數人欲往彼國。</sent>
<sent type="main" lang="kor" page="16a" n="3">迦尸王이 안답ᄭᅧ 惑心ᄋᆞᆯ 니ᄅᆞ와다 두ᅀᅥ 사ᄅᆞᆷ 더블오 뎌 나라해 가려 ᄒᆞ거늘</sent>
<sent type="main" lang="chi" page="16a-16b" n="4">諸臣勸諫不肯受用。</sent>
<sent type="main" lang="kor" page="16a-16b" n="4">臣下ᄃᆞᆯ히 말이다가 몯ᄒᆞ얫더^니</sent>
<sent type="main" lang="chi" page="16b" n="1">時仙人山中有獼猴王。聰明博達多有所知。</sent>
<sent type="main" lang="kor" page="16b" n="1">그저긔 仙人山 中에 獼猴王이 이쇼ᄃᆡ 聦明ᄒᆞ고 자ᄇᆞᆫ일 만히 아더니</sent>
<sent type="main" lang="chi" page="16b" n="2">其婦適死取一雌獼猴。諸獼猴衆皆共瞋。</sent>
<sent type="main" lang="kor" page="16b" n="2">제 겨지비 죽거늘 다ᄅᆞᆫ 암ᄒᆞᆯ 어른대 한 獼猴ᄃᆞᆯ히 怒ᄒᆞ야 닐오ᄃᆡ</sent>
<sent type="main" lang="chi" page="16b" n="3">訶責此婬獼猴。衆所共有何緣獨。</sent>
<sent type="main" lang="kor" page="16b" n="3">이 암ᄒᆞᆫ 모다 뒷논 거시어늘 엇뎨 ᄒᆞ오ᅀᅡ 더브러 잇ᄂᆞᆫ다</sent>
<sent type="main" lang="chi" page="16b-17a" n="4">當時獼猴王將雌獼猴。走迦尸國投於王所。</sent>
<sent type="main" lang="kor" page="16b-17a" n="4">獼猴王이 그 암 더블오 迦尸王^ᄭᅴ ᄃᆞ라들어늘</sent>
<sent type="main" lang="chi" page="17a" n="1">諸獼猴衆皆共追逐。既到城內發屋壞牆不可料理。</sent>
<sent type="main" lang="kor" page="17a" n="1">한 獼猴ᄃᆞᆯ히 조차 가 獼猴王 자보리라 지비며 다미며 두루 허더니</sent>
<sent type="main" lang="chi" page="17a" n="2">迦尸國王語獼猴王言。今汝獼猴破亂我國。汝今何不以雌獼猴還諸獼猴。</sent>
<sent type="main" lang="kor" page="17a" n="2">迦尸王이 獼猴王ᄃᆞ려 닐오ᄃᆡ 네 獼猴ᄃᆞᆯ히 내 나라ᄒᆞᆯ 다 ᄒᆞ야ᄇᆞ리ᄂᆞ니 네 엇더 암ᄒᆞᆯ 내야 주디 아니ᄒᆞᄂᆞᆫ다</sent>
<sent type="main" lang="chi" page="17a-17b" n="3">獼猴王言。汝宮中有八萬四千夫人。</sent>
<sent type="main" lang="kor" page="17a-17b" n="3">獼猴王이 닐오ᄃᆡ 王ㄱ 宮中에 ^ 八萬 四千 夫人이 이쇼ᄃᆡ</sent>
<sent type="main" lang="chi" page="17b" n="1">汝不愛樂。</sent>
<sent type="main" lang="kor" page="17b" n="1">글란 ᄉᆞ라ᇰ티 아니코</sent>
<sent type="main" lang="chi" page="17b" n="2">欲至敵國追逐婬女我今無婦唯取此一。汝言不好。</sent>
<sent type="main" lang="kor" page="17b" n="2">ᄂᆞᄆᆡ 나라해 婬女 디죠ᇰ 가시ᄂᆞ니</sent>
<sent type="main" lang="chi" page="17b" n="3">없음</sent>
<sent type="main" lang="kor" page="17b" n="3">내 이제 겨집 업서 다ᄆᆡᆫ ᄒᆞᆫ 암ᄒᆞᆯ 어뎃거늘 내야 주라 ᄒᆞ시ᄂᆞ니ᅌᅵᆺ고</sent>
<sent type="main" lang="chi" page="17b" n="4">一切萬姓視汝而活。爲一婬女云何捐棄。</sent>
<sent type="main" lang="kor" page="17b" n="4">一切 百姓이 王ᄋᆞᆯ 울워ᅀᆞᄫᅡ 살어늘 어ᄯᅨ ᄒᆞᆫ 婬女 爲ᄒᆞ야 다 ᄇᆞ리고 가시ᄂᆞ니ᅌᅵᆺ가</sent>
<sent type="main" lang="chi" page="18a" n="1">大王當如。婬欲之事。樂少苦多。</sent>
<sent type="main" lang="kor" page="18a" n="1">大王하 아ᄅᆞ쇼셔 婬欲앳 이ᄅᆞᆫ [婬欲ᄋᆞᆫ 婬亂ᄒᆞᆫ 欲心이라] 즐거ᄫᅮᄆᆞᆫ 젹고 受苦ㅣ 하ᄂᆞ니</sent>
<sent type="main" lang="chi" page="18a" n="2">猶如逆風而執熾炬。愚者不放必見燒害。</sent>
<sent type="main" lang="kor" page="18a" n="2">ᄇᆞᄅᆞᆷ 거스려 홰 자봄 ᄀᆞᆮᄒᆞ야 노하 ᄇᆞ리디 아니ᄒᆞ면 다ᇰ다ᅌᅵ 제 모미 데오</sent>
<sent type="main" lang="chi" page="18a" n="3">欲爲可惡如廁生華。欲如疥瘡。而向於火爬之轉劇。</sent>
<sent type="main" lang="kor" page="18a" n="3">뒷가ᄂᆡ 난 곳 ᄀᆞᆮᄒᆞ야 고ᄫᅵ 너기면 다ᇰ다ᅌᅵ 제 모미 더러ᄫᅳ며 브레 옴ᄋᆞᆯ 글그며</sent>
<sent type="main" lang="chi" page="18a-18b" n="4">欲如渴人飲於鹹水。逾增其渴。</sent>
<sent type="main" lang="kor" page="18a-18b" n="4">渴ᄒᆞᆫ 제 ᄧᆞᆫ 믈 먹덧 ᄒᆞ^야 슬믤ᄊᆞᆯ 모ᄅᆞ며</sent>
<sent type="anno" lang="chi" page="18b" n="1">없음</sent>
<sent type="anno" lang="kor" page="18b" n="1">渴ᄋᆞᆫ 목 ᄆᆞᄅᆞᆯ씨라</sent>
<sent type="main" lang="chi" page="18b" n="2">欲如狗嚙枯骨。涎唾共合謂爲有味。唇齒破盡不知厭足。</sent>
<sent type="main" lang="kor" page="18b" n="2">가히 ᄲᅧ를 너흘면 입시울 ᄒᆞ야디ᄂᆞᆫ ᄃᆞᆯ 모ᄅᆞ고</sent><!--'[ᄲᅥ]를'로 보이나 'ᄲᅧ'의 잘못으로 판단됨.-->
<sent type="main" lang="chi" page="18b" n="3">欲如段肉衆鳥競逐。欲如魚獸貪味。至死其患甚大。</sent>
<sent type="main" lang="kor" page="18b" n="3">고기 밋글 貪ᄒᆞ면 제 몸 주글 ᄄᆞᆯ 모ᄅᆞᄂᆞ니ᅌᅵ다 ᄒᆞ니</sent>
<sent type="main" lang="chi" page="18b" n="4">爾時獼猴王者我身是也。爾時王者難陀是也。爾時婬女者孫陀利是也。</sent>
<sent type="main" lang="kor" page="18b" n="4">獼猴王ᄋᆞᆫ 이젯 내 모미오 迦尸國王ᄋᆞᆫ 이젯 難陀ㅣ오 婬女는 이젯 孫陀利라</sent>
<sent type="anno" lang="chi" page="18b" n="5">없음</sent>
<sent type="anno" lang="kor" page="18b" n="5">孫陀利ᄂᆞᆫ 難陀ᄋᆡ 겨지비라</sent>
<sent type="main" lang="chi" page="18b-19a" n="6">我於爾時欲淤泥中拔出難陀。</sent>
<sent type="main" lang="kor" page="18b-19a" n="6">내 그저^긔도 즌ᄒᆞᆰ 中에 難陀ᄅᆞᆯ ᄲᅢᅘᅧ내오</sent>
<sent type="anno" lang="chi" page="19a" n="1">없음</sent>
<sent type="anno" lang="kor" page="19a" n="1">즌ᄒᆞᆯᄀᆞᆫ 私欲ᄋᆞᆯ 가ᄌᆞᆯ비니라</sent>
<sent type="main" lang="chi" page="19a" n="2">今亦拔其生死之苦。</sent><!--釋迦譜卷第六-->
<sent type="main" lang="kor" page="19a" n="2">이제 와 ᄯᅩ 生死受苦애 ᄲᅢᅘᅧ내와라</sent>
<sent type="poem_num" lang="chi" page="19a" n="3">其一百八十二</sent>
<sent type="poem" lang="kor" page="19a" n="4">那乾訶羅國이 毒龍羅刹ᄋᆞᆯ 계워 方攘앳 術이 쇽졀업더니</sent>
<sent type="poem" lang="kor" page="19b" n="1">弗波浮提王이 梵志空神ᄋᆡ 말로 精誠엣 香이 金盖 ᄃᆞ외니</sent>
<sent type="poem_num" lang="chi" page="19b" n="2">其一百八十三</sent>
<sent type="poem" lang="kor" page="19b" n="3">琉璃山 우흿 모새 七寶行樹間애 銀堀ㅅ 가온ᄃᆡ 金床이 이렛더니</sent>
<sent type="anno" lang="chi" page="19b" n="4">없음</sent>
<sent type="anno" lang="kor" page="19b" n="4">間ᄋᆞᆫ ᄉᆞᅀᅵ라</sent>
<sent type="poem" lang="kor" page="20a" n="1">金床애 迦葉이 아ᇇ고 五百 弟子ᄃᆞᆯ히 十二頭陀行ᄋᆞᆯ ᄯᅩ 닷긔 ᄒᆞ니</sent>
<sent type="poem_num" lang="chi" page="20a" n="2">其一百八十四</sent>
<sent type="poem" lang="kor" page="20a" n="3">百千龍이 서리여 안조ᇙ 거시 ᄃᆞ외야 이벳 블이 七寶床이러니</sent>
<sent type="poem" lang="kor" page="20b" n="1">寶帳盖幢幡 아래 大目揵連이 안자 琉璃 ᄀᆞᆮᄒᆞ야 안팟기 비취니</sent>
<sent type="poem_num" lang="chi" page="20b" n="2">其一百八十五</sent>
<sent type="poem" lang="kor" page="20b" n="3">雪山 白玉堀애 舍利弗이 아ᇇ고 五百 沙彌 七寶堀애 안ᄌᆞ니</sent>
<sent type="poem" lang="kor" page="21a" n="1">舍利弗 金色身이 金色 放光ᄒᆞ고 法을 닐어 沙彌ᄅᆞᆯ 들이니</sent>
<sent type="poem_num" lang="chi" page="21a" n="2">其一百八十六</sent>
<sent type="poem" lang="kor" page="21a" n="3">蓮ㅅ고지 黃金臺오 우희 金盖러니 五百 比丘를 迦旃延이 ᄃᆞ리니</sent>
<sent type="poem" lang="kor" page="21b" n="1">臺上애 모다 안자 몸애 믈이 나ᄃᆡ 花間애 흘러 ᄯᅡ히 아니 저즈니</sent>
<sent type="poem_num" lang="chi" page="21b" n="2">其一百八十七</sent>
<sent type="poem" lang="kor" page="21b" n="3">이 네 弟子ᄃᆞᆯ히 五百 比丘옴 ᄃᆞ려 이리 안자 ᄂᆞ라가니</sent>
<sent type="poem" lang="kor" page="21b-22a" n="4">千二百五十弟子^ㅣ ᄯᅩ 神力을 내여 鴈王ᄀᆞ티 ᄂᆞ라가니</sent>
<sent type="poem_num" lang="chi" page="22a" n="1">其一百八十八</sent>
<sent type="poem" lang="kor" page="22a" n="2">弟子ᄃᆞᆯ 보내시고 衣鉢ᄋᆞᆯ 디니샤 阿難이ᄅᆞᆯ 더브러 가시니</sent>
<sent type="poem" lang="kor" page="22a-22b" n="3">諸天ᄃᆞᆯ 조ᄍᆞᆸ거늘 光明을 ^ 너피샤 諸佛이 ᄒᆞᆫᄢᅴ 가시니</sent>
<sent type="poem_num" lang="chi" page="22b" n="1">其一百八十九</sent>
<sent type="poem" lang="kor" page="22b" n="2">열여슷 毒龍이 모딘 性을 펴아 몸애 블 나고 무뤼ᄅᆞᆯ 비ᄒᆞ니</sent>
<sent type="poem" lang="kor" page="22b" n="3">다ᄉᆞᆺ 羅刹女ㅣ 골업슨 즈ᇫ을 지ᅀᅡ 눈에 블 나아 번게 ᄀᆞᆮᄒᆞ니</sent>
<sent type="poem_num" lang="chi" page="22b" n="4">其一百九十</sent>
<sent type="poem" lang="kor" page="23a" n="1">金剛神 金剛杵에 블이 나거늘 毒龍이 두리여터니</sent>
<sent type="poem" lang="kor" page="23a" n="2">世尊ㅅ 그르메예 甘露ᄅᆞᆯ ᄲᅳ리어늘 毒龍이 사라나ᅀᆞᄫᆞ니</sent>
<sent type="poem_num" lang="chi" page="23a" n="3">其一百九十一</sent>
<sent type="poem" lang="kor" page="23a-23b" n="4">滿虛空 金剛神이 各^各 金剛杵ㅣ어니 모딘ᄃᆞᆯ 아니 저ᄊᆞᄫᆞ리</sent>
<sent type="anno" lang="chi" page="23b" n="1">없음</sent>
<sent type="anno" lang="kor" page="23b" n="1">滿虛空ᄋᆞᆫ 虛空애 ᄀᆞᄃᆞᆨᄒᆞᆯ씨라</sent>
<sent type="poem" lang="kor" page="23b" n="2">滿虛空 世尊이 各各 放光이어시니 모딘ᄃᆞᆯ 아니 깃ᄉᆞᄫᆞ리</sent>
<sent type="poem_num" lang="chi" page="23b" n="3">其一百九十二</sent>
<sent type="poem" lang="kor" page="24a" n="1">龍王이 두리ᅀᆞᄫᅡ 七寶平床座 노ᄊᆞᆸ고 부텨하 救ᄒᆞ쇼셔 ᄒᆞ니</sent>
<sent type="poem" lang="kor" page="24a" n="2">國王이 恭敬ᄒᆞᅀᆞᄫᅡ 白氎 眞珠網 펴ᅀᆞᆸ고 부텨하 드르쇼셔 ᄒᆞ니</sent>
<sent type="poem_num" lang="chi" page="24a" n="3">其一百九十三</sent>
<sent type="poem" lang="kor" page="24b" n="1">발ᄋᆞᆯ 드르시니 五色 光明이 나샤 고지 프고 菩薩이 나시니</sent>
<sent type="poem" lang="kor" page="24b" n="2">ᄇᆞᆯᄒᆞᆯ 드르시니 보ᄇᆡ옛 고지 드라 金翅 ᄃᆞ외야 龍ᄋᆞᆯ 저킈 ᄒᆞ니</sent>
<sent type="poem_num" lang="chi" page="24b" n="3">其一百九十四</sent>
<sent type="poem" lang="kor" page="24b-25a" n="4">七寶金臺예 七寶蓮^花ㅣ 일어늘 현맛 부톄 加趺坐ㅣ어시뇨</sent>
<sent type="poem" lang="kor" page="25a" n="1">瑠璃堀ㅅ 가온ᄃᆡ 瑠璃座ㅣ 나거늘 현맛 比丘ㅣ 火光三昧어뇨</sent>
<sent type="poem_num" lang="chi" page="25a" n="2">其一百九十五</sent>
<sent type="poem" lang="kor" page="25a-25b" n="3">國王이 變化 보ᅀᆞᄫᅡ 됴ᄒᆞᆫ ^ ᄆᆞᅀᆞᆷ 내니 臣下도 ᄯᅩ 내니ᅌᅵ다</sent>
<sent type="poem" lang="kor" page="25b" n="1">龍王이 金剛杵 저허 모딘 ᄆᆞᅀᆞᆷ 고티니 羅刹도 ᄯᅩ 고티니ᅌᅵ다</sent>
<sent type="poem_num" lang="chi" page="25b" n="2">其一百九十六</sent>
<sent type="poem" lang="kor" page="25b-26a" n="3">뷘 바리 供養이러니 부톄 神力 내샤 無量 衆을 ᄌᆞ래 겻^그니</sent>
<sent type="poem" lang="kor" page="26a" n="1">天食ᄋᆞᆯ 먹ᄉᆞᄫᆞ니 念佛三昧예 드라 諸佛ㅅ 말ᄋᆞᆯ 다 듣ᄌᆞᄫᆞ니</sent>
<sent type="poem_num" lang="chi" page="26a" n="2">其一百九十七</sent>
<sent type="poem" lang="kor" page="26a" n="3">國王ᄋᆞᆫ 오쇼셔 龍王ᄋᆞᆫ 겨쇼셔 이 두 말ᄋᆞᆯ 어늘 從ᄒᆞ시려뇨</sent>
<sent type="poem" lang="kor" page="26b" n="1">龍ᄋᆡ그ᅌᅦᆫ 이쇼리라 王ㅅ 그ᅌᅦᆫ 가리라 이 두 고대 어듸 겨시려뇨</sent>
<sent type="poem_num" lang="chi" page="26b" n="2">其一百九十八</sent>
<sent type="poem" lang="kor" page="26b" n="3">諸天의 말 우ᅀᅳ샤 이베 放光ᄒᆞ시니 無數 諸佛이 菩薩 ᄃᆞ리시니</sent>
<sent type="poem" lang="kor" page="26b-27a" n="4">龍ᄋᆡ 堀애 안ᄌᆞ샤 王城에 ^ 드르시니 無數 諸國에 如來 說法더시니</sent>
<sent type="poem_num" lang="chi" page="27a" n="1">其一百九十九</sent>
<sent type="poem" lang="kor" page="27a" n="2">十八變 뵈시고 그르멜 비취샤 모딘 ᄠᅳ들 고티라 ᄒᆞ시니</sent>
<sent type="poem" lang="kor" page="27a" n="3">諸天이 모다 와 그르멜 供養ᄒᆞᅀᆞᄫᅡ 됴ᄒᆞᆫ 法을 ᄯᅩ 듣ᄌᆞᄫᆞ니</sent><!--'[ㄷㄹ]ᄌᆞᄫᆞ니'로 보이나 '듣'의 잘못으로 판단됨.-->
<sent type="main" lang="chi" page="27b" n="1">佛告阿難。云何名如來到那乾訶羅國。古仙山薝蔔華林。毒龍池側靑蓮華泉北。</sent><!--佛說觀佛三昧海經卷第七-->
<sent type="main" lang="kor" page="27b" n="1">那乾訶羅國 古仙山 毒龍池ㅅ ᄀᆞᅀᅢ</sent>
<sent type="anno" lang="chi" page="27b" n="2">없음</sent>
<sent type="anno" lang="kor" page="27b" n="2">毒龍池ᄂᆞᆫ 모딘 龍 잇ᄂᆞᆫ 모시라</sent>
<sent type="main" lang="chi" page="27b" n="3">羅剎穴中阿那斯山巖南。</sent>
<sent type="main" lang="kor" page="27b" n="3">羅刹穴ㅅ 가온ᄃᆡ</sent>
<sent type="anno" lang="chi" page="27b" n="4">없음</sent>
<sent type="anno" lang="kor" page="27b" n="4">羅刹ᄋᆞᆫ ᄲᆞᄅᆞᆫ 귓거시라 ᄒᆞ논 마리라</sent>
<sent type="anno" lang="chi" page="27b" n="5">없음</sent>
<sent type="anno" lang="kor" page="27b" n="5">穴은 굼기라</sent>
<sent type="main" lang="chi" page="27b" n="6">爾時彼穴有五羅剎。化作女龍與毒龍通。</sent>
<sent type="main" lang="kor" page="27b" n="6">다ᄉᆞᆺ 羅刹이 이셔 암龍이 ᄃᆞ외야 毒龍ᄋᆞᆯ 얻더니</sent>
<sent type="main" lang="chi" page="27b-28a" n="7">龍復降雹羅剎亂行。飢饉疾疫已歷四年。</sent>
<sent type="main" lang="kor" page="27b-28a" n="7">龍도 무뤼 오게 ᄒᆞ며 羅刹도 어즈러ᄫᅵ ᄃᆞᆮ닐ᄊᆡ 네 ᄒᆡᄅᆞᆯ 艱難^ᄒᆞ고 쟈ᇰ셕 흔ᄒᆞ거늘</sent>
<sent type="main" lang="chi" page="28a" n="1">時王驚懼。禱祠神祇於事無益。召諸咒師令咒毒龍。</sent>
<sent type="main" lang="kor" page="28a" n="1">그 나랏 王이 두리여 神靈ᄭᅴ 비다가 몯ᄒᆞ야 呪師 블러 呪ᄒᆞ라 ᄒᆞ니</sent>
<sent type="anno" lang="chi" page="28a" n="2">없음</sent>
<sent type="anno" lang="kor" page="28a" n="2">呪師ᄂᆞᆫ 呪ᄒᆞᄂᆞᆫ 사ᄅᆞ미라</sent>
<sent type="main" lang="chi" page="28a" n="3">羅剎氣盛咒術。不行。</sent>
<sent type="main" lang="kor" page="28a" n="3">毒龍 羅刹ᄋᆡ 氣韻이 盛ᄒᆞ야 呪師ㅣ 術을 몯ᄒᆞᆯᄊᆡ</sent>
<sent type="main" lang="chi" page="28a-28b" n="4">王作是念。得一神人。驅此羅剎降是毒龍。唯除我身其餘無惜。</sent>
<sent type="main" lang="kor" page="28a-28b" n="4">王이 너교ᄃᆡ ᄒᆞᆫ 神奇ᄒᆞᆫ 사ᄅᆞᄆᆞᆯ 어더 이 羅刹ᄋᆞᆯ 내좃고 毒^龍ᄋᆞᆯ 降服ᄒᆡ면 내 몸 外예ᅀᅡ 므스글 앗기료</sent>
<sent type="main" lang="chi" page="28b" n="1">時有梵志聰明多智。白言。大王。迦毘羅城淨飯王子。其生之日萬神侍御七寶降瑞。阿私陀相。處國當爲轉輪聖王。若不樂天下成自然佛。今者道成號釋迦文。</sent>
<sent type="main" lang="kor" page="28b" n="1">그저긔 ᄒᆞᆫ 梵志 ᄉᆞᆯᄫᅩᄃᆡ 大王하 迦毗羅國 淨飯王 아ᄃᆞ니미 이제 부톄 ᄃᆞ외샤 號ᄂᆞᆫ 釋迦文이시니</sent>
<sent type="main" lang="chi" page="28b" n="2">巨身丈六三十二相八十種好。</sent>
<sent type="main" lang="kor" page="28b" n="2">크신 丈六身에 三十二相 八十種好ㅣ ᄀᆞᄌᆞ샤</sent>
<sent type="main" lang="chi" page="28b-29a" n="3">足躡蓮華項佩日光。身相端嚴如眞金山。</sent>
<sent type="main" lang="kor" page="28b-29a" n="3">바래 ^ 蓮花ᄅᆞᆯ ᄇᆞᆯᄫᆞ시고 모ᄀᆡ ᄒᆡᆺ光ᄋᆞᆯ 가지샤 싁싁ᄒᆞ신 相이 眞金山이 ᄀᆞᄐᆞ시니ᅌᅵ다</sent>
<sent type="anno" lang="chi" page="29a" n="1">없음</sent>
<sent type="anno" lang="kor" page="29a" n="1">眞金은 진딧 金이라</sent>
<sent type="main" lang="chi" page="29a" n="2">王聞是語心大歡喜。向佛生地自歸作禮。</sent>
<sent type="main" lang="kor" page="29a" n="2">王이 깃거 부텨 나신 ᄯᅡᄒᆞᆯ 向ᄒᆞ야 禮數ᄒᆞᅀᆞᆸ고 닐오ᄃᆡ</sent>
<sent type="main" lang="chi" page="29a" n="3">若梵志語審實不虛。有佛出世名釋迦文。然我相法。却後九劫乃當有佛名釋迦文。</sent>
<sent type="main" lang="kor" page="29a" n="3">내 相法에 이 後 아홉 劫에ᅀᅡ 부톄 겨샤ᄃᆡ 일후미 釋迦文이시다 ᄒᆞ얫더니</sent>
<sent type="anno" lang="chi" page="29b" n="1">없음</sent>
<sent type="anno" lang="kor" page="29b" n="1">相法은 相 보ᄂᆞᆫ 法이라</sent>
<sent type="main" lang="chi" page="29b" n="2">云何今日佛日已興。云何不哀至此國界。</sent>
<sent type="main" lang="kor" page="29b" n="2">오ᄂᆞᆳ날 부톄 ᄒᆞ마 니러나샤ᄃᆡ 엇뎨 이 나라ᄒᆞᆯ 어여ᄲᅵ 너겨 오디 아니커시뇨 ᄒᆞ더니</sent>
<sent type="main" lang="chi" page="29b" n="3">空中有聲告言大王。汝莫疑。</sent>
<sent type="main" lang="kor" page="29b" n="3">虛空애셔 마ᄅᆞᆯ 닐오ᄃᆡ 大王하 疑心 마ᄅᆞ쇼셔</sent>
<sent type="main" lang="chi" page="29b" n="4">佛釋迦牟尼精進勇猛超越九劫。</sent>
<sent type="main" lang="kor" page="29b" n="4">釋迦牟尼 精進ᄋᆞᆯ 勇猛히 ᄒᆞ샤 아홉 劫을 즐어 나시니ᅌᅵ다</sent>
<sent type="main" lang="chi" page="29b-30a" n="5">聞是語已。復更長跪合掌讚歎。</sent>
<sent type="main" lang="kor" page="29b-30a" n="5">王이 이 말 듣고 다시 ^ ᄭᅮ러 合掌ᄒᆞᅀᆞᄫᅡ 讚歎호ᄃᆡ</sent>
<sent type="main" lang="chi" page="30a" n="1">佛通明慧應知我心。願屈慈悲光臨此國。</sent>
<sent type="main" lang="kor" page="30a" n="1">부텻 ᄆᆞᆯᄀᆞᆫ 智慧 내 ᄆᆞᅀᆞᄆᆞᆯ 아ᄅᆞ시리니 慈悲ᄅᆞᆯ 구피샤 이 나라해 오쇼셔</sent>
<sent type="main" lang="chi" page="30a" n="2">爾時香煙至佛精舍。如白琉璃雲。繞佛七匝化作金蓋。</sent>
<sent type="main" lang="kor" page="30a" n="2">그ᄢᅴ 香ᄂᆡ 부텻 精舍애 가니 ᄒᆡᆫ 瑠璃구루미 ᄀᆞᆮᄒᆞ야 부텻긔 닐굽 ᄇᆞᆯ 버므러 金盖 ᄃᆞ외오</sent>
<sent type="main" lang="chi" page="30a-30b" n="3">其蓋有鈴出妙音聲。其聲請佛請比丘僧。</sent>
<sent type="main" lang="kor" page="30a-30b" n="3">그 盖예 바ᅌᅩ리 이셔 이든 소리 내야 부텨^와 比丘僧을 請ᄒᆞᅀᆞᆸ더니</sent>
<sent type="main" lang="chi" page="30b" n="1">爾時如來敕諸比丘。諸得六通者隨從佛後。受那乾訶羅王弗巴浮提請。</sent>
<sent type="main" lang="kor" page="30b" n="1">그ᄢᅴ 如來 比丘ᄃᆞ려 니ᄅᆞ샤ᄃᆡ 六通 ᄀᆞᄌᆞ니ᄂᆞᆫ 부텨 조차 那乾訶羅王 弗巴浮提ᄋᆡ 請을 바ᄃᆞ라 ᄒᆞ야시ᄂᆞᆯ</sent>
<sent type="main" lang="chi" page="30b" n="2">摩訶迦葉徒衆五百化作琉璃山。</sent>
<sent type="main" lang="kor" page="30b" n="2">摩訶迦葉의 물 五百이 瑠璃山ᄋᆞᆯ 지ᅀᅳ니</sent>
<sent type="main" lang="chi" page="30b-31a" n="3">山上皆有流泉浴池七寶行樹。</sent>
<sent type="main" lang="kor" page="30b-31a" n="3">山 우마다 흐르는 ᄉᆡᆷ^과 못과 七寶行樹ㅣ 잇고</sent>
<sent type="anno" lang="chi" page="31a" n="1">없음</sent>
<sent type="anno" lang="kor" page="31a" n="1">行樹는 느러니 션 즘게 남기라</sent>
<sent type="main" lang="chi" page="31a" n="2">樹下皆有金床銀光。光化爲窟。</sent>
<sent type="main" lang="kor" page="31a" n="2">나모 아래마다 金牀애 銀光이 이셔 그 光明이 堀이 ᄃᆞ외어늘</sent>
<sent type="main" lang="chi" page="31a" n="3">摩訶迦葉坐此窟中常坐不臥。敕諸弟子行十二頭陀。</sent>
<sent type="main" lang="kor" page="31a" n="3">迦葉이 그 堀애 아ᇇ고 弟子ᄃᆞᆯᄒᆞᆯ 열두 頭陀行ᄋᆞᆯ ᄒᆡ더니</sent>
<sent type="anno" lang="chi" page="31a" n="4">없음</sent>
<sent type="anno" lang="kor" page="31a" n="4">頭陀ᄂᆞᆫ ᄠᅥ러 ᄇᆞ리다 혼 ᄠᅳ디니 煩惱ᄅᆞᆯ ᄠᅥ러 ᄇᆞ릴씨라</sent>
<sent type="anno" lang="chi" page="31a-31b" n="5">없음</sent>
<sent type="anno" lang="kor" page="31a-31b" n="5">열두 ᄒᆡᇰ뎌근 阿蘭若애 이숌과 샤ᇰ녜 빌머굼과 누비^옷 니붐과</sent>
<sent type="anno" lang="chi" page="31b" n="1">없음</sent>
<sent type="anno" lang="kor" page="31b" n="1">ᄒᆞᄅᆞ ᄒᆞᆫ 번 밥 머굼과 바ᄇᆞᆯ 머구ᇙ 대로 혜여 머굼과 낫 계어든 믈 아니 머굼과</sent>
<sent type="anno" lang="chi" page="31b" n="2">없음</sent>
<sent type="anno" lang="kor" page="31b" n="2">寂靜ᄒᆞᆫ 무덤 써리예 이숌과 나모 아래 이숌과 한ᄃᆡ예 이숌과</sent>
<sent type="anno" lang="chi" page="31b" n="3">없음</sent>
<sent type="anno" lang="kor" page="31b" n="3">샤ᇰ녜 눕디 아니홈과 가ᅀᆞ며니 艱難ᄒᆞ니 ᄀᆞᆯᄒᆡ디 아니ᄒᆞ야 次第로 빌머굼과 세가짓 옷ᄲᅮᆫ 가져 ᄒᆞ뇸괘라</sent>
<sent type="anno2" lang="chi" page="31b" n="4">없음</sent>
<sent type="anno2" lang="kor" page="31b" n="4">세가짓 오ᄉᆞᆫ 세가짓 袈裟ㅣ니</sent>
<sent type="anno2" lang="chi" page="31b" n="5">없음</sent>
<sent type="anno2" lang="kor" page="31b" n="5">大衣ᄂᆞᆫ 九條 十一條 十三條 十五條 十七條 十九條 二十一條 二十三條 二十五條ㅣ오</sent>
<sent type="anno2" lang="chi" page="31b" n="6">없음</sent>
<sent type="anno2" lang="kor" page="31b" n="6">中衣ᄂᆞᆫ 七條ㅣ오 下衣ᄂᆞᆫ 五條ㅣ라</sent>
<sent type="main" lang="chi" page="31b-32a" n="7">其山如雲疾於猛風詣古仙山。</sent>
<sent type="main" lang="kor" page="31b-32a" n="7">그 뫼^히 구룸 ᄀᆞᆮᄒᆞ야 ᄇᆞᄅᆞᄆᆞ라와 ᄲᆞᆯ리 古仙山애 가니라</sent>
<sent type="main" lang="chi" page="32a" n="1">大目揵連徒衆五百。化百千龍盤身爲座。</sent>
<sent type="main" lang="kor" page="32a" n="1">大目犍連의 물 五百ᄋᆞᆫ 百千龍ᄋᆞᆯ 지ᅀᅥ 모ᄆᆞᆯ 서리여 座ㅣ ᄃᆞ외오</sent>
<sent type="main" lang="chi" page="32a" n="2">龍口吐火化成金臺七寶床座。</sent>
<sent type="main" lang="kor" page="32a" n="2">이브로 브를 吐ᄒᆞ야 金臺예 七寶床座ㅣ ᄃᆞ외니</sent>
<sent type="main" lang="chi" page="32a" n="3">寶帳寶蓋及諸幢幡皆悉備足。</sent>
<sent type="main" lang="kor" page="32a" n="3">寶帳과 寶盖와 幢幡이 다 ᄀᆞᆺ거늘</sent>
<sent type="main" lang="chi" page="32a-32b" n="4">目連處中。如琉璃人表裏淸徹。詣那乾訶</sent>
<sent type="main" lang="kor" page="32a-32b" n="4">目^連이 가온ᄃᆡ 안ᄌᆞ니 瑠璃 사ᄅᆞᆷ ᄀᆞᆮᄒᆞ야 안팟기 ᄉᆞᄆᆞᆺ ᄆᆞᆰ더니 那乾訶國에 가니라</sent>
<sent type="main" lang="chi" page="32b" n="1">舍利弗以神通力。化作雪山白玉爲窟。</sent>
<sent type="main" lang="kor" page="32b" n="1">舍利弗은 雪山ᄋᆞᆯ 짓고 白玉ᄋᆞ로 堀 ᄆᆡᇰᄀᆞᆯ오</sent>
<sent type="main" lang="chi" page="32b" n="2">均提等五百沙彌。坐七寶窟圍繞雪山。</sent>
<sent type="main" lang="kor" page="32b" n="2">五百沙彌 七寶堀애 안자 雪山ᄋᆞᆯ 圍繞ᄒᆞ고</sent>
<sent type="main" lang="chi" page="32b-33a" n="3">時舍利弗坐白玉窟。如黃金人放金色光。其光雜色映耀雪山。</sent>
<sent type="main" lang="kor" page="32b-33a" n="3">舍利弗이 白玉堀애 ^ 안ᄌᆞ니 金 사ᄅᆞᆷ ᄀᆞᆮᄒᆞ야 金色 放光ᄒᆞ고</sent>
<sent type="main" lang="chi" page="33a" n="1">敷揚大法沙彌聽受。往詣彼國。</sent>
<sent type="main" lang="kor" page="33a" n="1">큰 법을 니르거든 沙彌 듣더니 뎌 나라해 가니라</sent>
<sent type="main" lang="chi" page="33a" n="2">摩訶迦栴延與其眷屬五百比丘化作蓮華。</sent>
<sent type="main" lang="kor" page="33a" n="2">摩訶迦栴延은 眷屬 五百 比丘 더브러 蓮花ᄅᆞᆯ 지ᅀᅳ니</sent>
<sent type="main" lang="chi" page="33a" n="3">猶如金臺比丘處上。</sent>
<sent type="main" lang="kor" page="33a" n="3">金臺 ᄀᆞᆮ더니 比丘ㅣ 그 우희 이시니</sent>
<sent type="main" lang="chi" page="33a-33b" n="4">身下出水化爲流泉。流諸華間水不渧地。</sent>
<sent type="main" lang="kor" page="33a-33b" n="4">몸 아래셔 므리 나아 곳 ᄉᆞᅀᅵ^예 흘로ᄃᆡ ᄯᅡ해 처디디 아니코</sent>
<sent type="main" lang="chi" page="33b" n="1">上有金蓋彌覆比丘。亦往彼國。</sent>
<sent type="main" lang="kor" page="33b" n="1">우희 金盖 比丘를 두퍼 잇더니 ᄯᅩ 뎌 나라해 가니라</sent>
<sent type="main" lang="chi" page="33b" n="2">如是千二百五十大弟子。各有五百比丘作諸神通。如舍利弗目揵連等。</sent>
<sent type="main" lang="kor" page="33b" n="2">이러틋 ᄒᆞᆫ 一千二百 쉰 굴근 弟子ᄃᆞᆯ히 各各 五百 比丘 ᄃᆞ려 여러 가짓 神通ᄋᆞᆯ 지ᅀᅥ</sent>
<sent type="main" lang="chi" page="33b-34a" n="3">踊身虛空如鴈王翔。往詣彼國。</sent>
<sent type="main" lang="kor" page="33b-34a" n="3">虛空애 소사올아 鴈王ᄀᆞ티 ᄂᆞ라 [鴈王ᄋᆞᆫ 그려기라] 뎌 ^ 나라해 가니라</sent>
<sent type="main" lang="chi" page="34a" n="1">爾時世尊著衣持缽</sent>
<sent type="main" lang="kor" page="34a" n="1">그ᄢᅴ 世尊이 옷 니브시고 바리 가지시고</sent>
<sent type="main" lang="chi" page="34a" n="2">敕語阿難持尼師檀。爾時世尊足步虛空。佛舉足時。</sent>
<sent type="main" lang="kor" page="34a" n="2">阿難이 尼師檀 들이시고 虛空ᄋᆞᆯ ᄇᆞᆯᄫᆞ시니</sent>
<sent type="main" lang="chi" page="34a" n="3">四天王釋提桓因梵天王無數天子百千天女繞佛七匝。爲佛作禮侍從佛後。</sent>
<sent type="main" lang="kor" page="34a" n="3">四天王과 帝釋과 梵王과 無數ᄒᆞᆫ 天子와 百千 天女ㅣ 侍衛ᄒᆞᅀᆞᄫᆞ니라</sent>
<sent type="main" lang="chi" page="34a-34b" n="4">爾時世尊。放項金光化作一萬八千諸大化佛。</sent>
<sent type="main" lang="kor" page="34a-34b" n="4">그ᄢᅴ 世尊이 뎌ᇰ바깃 金^色光ᄋᆞᆯ 펴샤 一萬八千 化佛을 지ᅀᅳ시니</sent>
<sent type="main" lang="chi" page="34b" n="1">一一化佛復放光明。如此項光亦復化作一萬八千諸大化佛。</sent>
<sent type="main" lang="kor" page="34b" n="1">化佛마다 마리예 放光ᄒᆞ샤 ᄯᅩ 一萬八千 化佛을 지ᅀᅳ샤</sent>
<sent type="main" lang="chi" page="34b" n="2">佛佛相次滿虛空中。如鴈王翔往至彼國。</sent>
<sent type="main" lang="kor" page="34b" n="2">부텨ᄃᆞᆯ히 次第로 虛空애 ᄀᆞᄃᆞᆨᄒᆞ샤 鴈王ᄀᆞ티 ᄂᆞ라 뎌 나라해 가시니</sent>
<sent type="main" lang="chi" page="34b-35a" n="3">始到國界王出奉迎爲佛作禮。</sent>
<sent type="main" lang="kor" page="34b-35a" n="3">그 王이 迎逢ᄒᆞᅀᆞᄫᅡ 禮數ᄒᆞ^ᅀᆞᆸ더라</sent>
<sent type="main" lang="chi" page="35a" n="1">爾時龍王見世尊來。</sent>
<sent type="main" lang="kor" page="35a" n="1">그ᄢᅴ 龍王이 世尊ᄋᆞᆯ 보ᅀᆞᆸ고</sent>
<sent type="main" lang="chi" page="35a" n="2">父子徒黨十六大龍興大雲雷震吼雨雹。</sent>
<sent type="main" lang="kor" page="35a" n="2">어비아ᄃᆞᆯ 제 물 열여슷 大龍이 큰 구룸과 霹靂 니르와다 우르고 무뤼 비코</sent>
<sent type="main" lang="chi" page="35a" n="3">眼中出火口亦吐火。</sent>
<sent type="main" lang="kor" page="35a" n="3">누느로 블 내오 이브로 블 吐ᄒᆞ니</sent>
<sent type="main" lang="chi" page="35a" n="4">鱗甲身毛俱出煙焰。</sent>
<sent type="main" lang="kor" page="35a" n="4">비늘와 터럭마다 블와 ᄂᆡ왜 퓌며</sent>
<sent type="main" lang="chi" page="35a" n="5">五羅剎女現醜惡形。</sent>
<sent type="main" lang="kor" page="35a" n="5">다ᄉᆞᆺ 羅刹女ㅣ 골업슨 야ᇰᄌᆞᄅᆞᆯ 지ᅀᅥ</sent>
<sent type="anno" lang="chi" page="35a-35b" n="6">없음</sent>
<sent type="anno" lang="kor" page="35a-35b" n="6">羅刹女는 겨집 羅刹이니 사ᄅᆞᆷ 주기ᄂᆞᆫ ^ 中에 ᄆᆞᆺ 모딘 귓거시라</sent>
<sent type="main" lang="chi" page="35b" n="1">眼如掣電住立佛前。</sent>
<sent type="main" lang="kor" page="35b" n="1">누니 번게 ᄀᆞᆮ더니 부텻 알ᄑᆡ 와 셔니라</sent>
<sent type="main" lang="chi" page="35b" n="2">時金剛神手把大杵化身無數</sent>
<sent type="main" lang="kor" page="35b" n="2">그ᄢᅴ 金剛神이 큰 金剛杵 잡고 無數ᄒᆞᆫ 모미 ᄃᆞ외야</sent>
<sent type="main" lang="chi" page="35b" n="3">杵頭火然如旋火輪。</sent>
<sent type="main" lang="kor" page="35b" n="3">金剛杵ㅅ 머리마다 브리 술위ᄠᅵ 두르듯 ᄒᆞ야</sent>
<sent type="main" lang="chi" page="35b" n="4">輪輪相次從空中下。</sent>
<sent type="main" lang="kor" page="35b" n="4">次第로 虛空ᄋᆞ로 ᄂᆞ려오니</sent>
<sent type="main" lang="chi" page="35b" n="5">火焰熱熾猶如融銅。</sent>
<sent type="main" lang="kor" page="35b" n="5">브리 하 盛ᄒᆞ야 龍ᄋᆡ 모ᄆᆞᆯ ᄉᆞᆯᄊᆡ</sent>
<sent type="main" lang="chi" page="35b-36a" n="6">燒惡龍身龍王驚怖。無走遁處走入佛影。</sent>
<sent type="main" lang="kor" page="35b-36a" n="6">龍이 두리여 수^물 ᄄᆡ 업서 부텻 그르메예 ᄃᆞ라드니</sent>
<sent type="main" lang="chi" page="36a" n="1">佛影淸涼如甘露灑。龍得除熱仰頭視空。</sent>
<sent type="main" lang="kor" page="36a" n="1">부텻 그르메 서느러ᄫᅥ 甘露ᄅᆞᆯ ᄲᅳ리ᄂᆞᆫ ᄃᆞᆺ ᄒᆞᆫ대 龍이 더위ᄅᆞᆯ 여희오 울워러 보ᅀᆞᄫᆞ니</sent>
<sent type="main" lang="chi" page="36a" n="2">滿空中佛一一如來放無數光。</sent>
<sent type="main" lang="kor" page="36a" n="2">虛空애 無數ᄒᆞᆫ 부톄 各各 無數ᄒᆞᆫ 放光 ᄒᆞ시고</sent>
<sent type="main" lang="chi" page="36a-36b" n="3">一一光中無量化佛。一一化佛亦放無數百千光明。</sent>
<sent type="main" lang="kor" page="36a-36b" n="3">放光마다 그지업슨 化佛이 ᄯᅩ 各各 無數ᄒᆞᆫ 放^光 ᄒᆞ시고</sent>
<sent type="main" lang="chi" page="36b" n="1">時諸光中一切皆是執金剛神奮金剛杵。</sent>
<sent type="main" lang="kor" page="36b" n="1">光明 中에 고ᄅᆞᆫ 執金剛神이 金剛杵를 머옛더니</sent>
<sent type="main" lang="chi" page="36b" n="2">龍見諸佛極大歡喜。見諸金剛極大惶怖。</sent>
<sent type="main" lang="kor" page="36b" n="2">龍이 부텨 보ᅀᆞᆸ고 ᄀᆞ자ᇰ 깃그며 金剛神 보고 ᄀᆞ자ᇰ 두리여</sent>
<sent type="main" lang="chi" page="36b" n="3">合掌恭敬爲佛作禮。五羅剎女亦禮如來。</sent>
<sent type="main" lang="kor" page="36b" n="3">부텨ᄭᅴ 禮數ᄒᆞᅀᆞᄫᆞ며 다ᄉᆞᆺ 羅刹女도 禮數ᄒᆞᅀᆞᆸ더라</sent>
<sent type="main" lang="chi" page="36b-37a" n="4">時諸天子雨曼陀羅花摩訶曼陀羅花曼殊沙花摩訶曼殊沙花。</sent>
<sent type="main" lang="kor" page="36b-37a" n="4">그ᄢᅴ 諸天이 曼陀羅花와 摩^訶曼陀羅花와 曼殊沙花와 摩訶曼殊沙花ᄅᆞᆯ 비허 供養ᄒᆞᅀᆞᆸ고</sent>
<sent type="anno" lang="chi" page="37a" n="1">없음</sent>
<sent type="anno" lang="kor" page="37a" n="1">曼殊沙ᄂᆞᆫ 블근 고지라 혼 마리라</sent>
<sent type="main" lang="chi" page="37a" n="2">而以供養天鼓自鳴。諸天叉手空中立侍。</sent>
<sent type="main" lang="kor" page="37a" n="2">하ᄂᆞᆳ 부피 절로 울며 諸天이 손 고초ᅀᆞᆸ고 空中에 侍衛ᄒᆞᅀᆞᄫᅡ 솃더니</sent>
<sent type="main" lang="chi" page="37a-37b" n="3">時彼龍王從龍池出。獻七寶床手擎敷置白佛。</sent>
<sent type="main" lang="kor" page="37a-37b" n="3">그 龍王이 모새 七寶平床ᄋᆞᆯ 내야 소ᄂᆞ^로 바다 노ᄊᆞᆸ고 ᄉᆞᆯᄫᅩᄃᆡ</sent>
<sent type="main" lang="chi" page="37b" n="1">世尊。惟願救我。莫使力士傷害我身。</sent>
<sent type="main" lang="kor" page="37b" n="1">世尊하 나ᄅᆞᆯ 救ᄒᆞ샤 力士ㅣ 내 몸 ᄒᆞ야ᄇᆞ리디 아니케 ᄒᆞ쇼셔 ᄒᆞ더라</sent>
<sent type="main" lang="chi" page="37b" n="2">爾時國王。復敷高床氍氀毾[毯-炎+登]極細軟者。張白氎縵。</sent>
<sent type="main" lang="kor" page="37b" n="2">그ᄢᅴ 王이 노ᄑᆞᆫ 床 노ᄊᆞᆸ고 白氎縵ᄋᆞᆯ 두르고</sent>
<sent type="anno" lang="chi" page="37b" n="3">없음</sent>
<sent type="anno" lang="kor" page="37b" n="3">縵ᄋᆞᆫ 帳이라</sent>
<sent type="main" lang="chi" page="37b" n="4">眞珠羅網彌覆其上。請佛 世尊令處縵中。</sent>
<sent type="main" lang="kor" page="37b" n="4">眞珠그므를 우희 둡ᄉᆞᆸ고 부텨를 請ᄒᆞᅀᆞᄫᅡ 縵中에 드르쇼셔 ᄒᆞ야ᄂᆞᆯ</sent>
<sent type="main" lang="chi" page="37b-38a" n="5">爾時世尊。舉足欲行佛鹿王腨腨出五光。</sent>
<sent type="main" lang="kor" page="37b-38a" n="5">부톄 바ᄅᆞᆯ 드르^시니 허튓ᄇᆡ예 五色光이 나샤</sent>
<sent type="main" lang="chi" page="38a" n="1">光有五色繞佛七匝。如天妙花化成花帳。</sent>
<sent type="main" lang="kor" page="38a" n="1">부텻긔 닐굽 ᄇᆞᆯ 버므ᅀᆞᄫᅡ 하ᄂᆞᆳ 고ᄫᆞᆫ 고지 ᄀᆞᆮᄒᆞ야 곳帳이 ᄃᆞ외니</sent>
<sent type="main" lang="chi" page="38a" n="2">衆花葉間百千無數諸化菩薩。合掌讚偈有萬億音。</sent>
<sent type="main" lang="kor" page="38a" n="2">곳닙 ᄉᆞᅀᅵ예 無數ᄒᆞᆫ 菩薩이 ᄃᆞ외야 合掌ᄒᆞ야 讚歎ᄒᆞᅀᆞᆸ거든</sent>
<sent type="main" lang="chi" page="38a" n="3">空中化佛放腨光明亦復如是。</sent>
<sent type="main" lang="kor" page="38a" n="3">空中엣 化佛이 다 ᄒᆞᆫ가지로 放光ᄒᆞ더시니</sent>
<sent type="main" lang="chi" page="38a-38b" n="4">十六小龍手執山石。霹靂起火來至佛所。</sent>
<sent type="main" lang="kor" page="38a-38b" n="4">열여슷 혀근 龍이 소^내 뫼콰 돌콰 잡고 霹靂 블 니르와다 부텨ᄭᅴ 오니</sent>
<sent type="main" lang="chi" page="38b" n="1">大衆驚怖入佛光中。</sent>
<sent type="main" lang="kor" page="38b" n="1">모ᄃᆞᆫ 한 사ᄅᆞ미 두리여ᄒᆞ거늘</sent>
<sent type="main" lang="chi" page="38b" n="2">爾時世尊。出金色臂張合曼掌。指網曼間雨大寶花。</sent>
<sent type="main" lang="kor" page="38b" n="2">世尊이 金色 ᄇᆞᆯᄒᆞᆯ 내샤 소ᄂᆞᆯ 펴시니 손ᄭᅡ락 ᄉᆞᅀᅵ예셔 굴근 보ᄇᆡ옛 곳비 오더니</sent>
<sent type="main" lang="chi" page="38b" n="3">大衆皆見化成化佛。</sent>
<sent type="main" lang="kor" page="38b" n="3">大衆ᄃᆞᆯᄒᆞᆫ 그 고ᄌᆞᆯ 보ᄃᆡ 다 化佛이 ᄃᆞ외시고</sent>
<sent type="main" lang="chi" page="38b-39a" n="4">唯諸龍見是金翅鳥欲搏噬龍。</sent>
<sent type="main" lang="kor" page="38b-39a" n="4">龍ᄃᆞᆯᄒᆞᆫ 그 고ᄌᆞᆯ 보ᄃᆡ 다 金翅鳥^ㅣ ᄃᆞ외야 龍ᄋᆞᆯ 자바 머구려 ᄒᆞᆯᄊᆡ</sent>
<sent type="main" lang="chi" page="39a" n="1">龍畏金翅走入佛影。爲佛作禮叩頭求救。</sent>
<sent type="main" lang="kor" page="39a" n="1">龍이 두리여 부텻 그르메예 ᄃᆞ라드러 머리 좃ᄉᆞᄫᅡ 救ᄒᆞ쇼셔 ᄒᆞ더라</sent>
<sent type="main" lang="chi" page="39a" n="2">佛至縵前敕阿難言。敷尼師檀。</sent>
<sent type="main" lang="kor" page="39a" n="2">부톄 縵 알ᄑᆡ 가샤 阿難이ᄃᆞ려 尼師檀 ᄭᆞᆯ라 ᄒᆞ야시ᄂᆞᆯ</sent>
<sent type="main" lang="chi" page="39a" n="3">是時阿難卽入縵中。先舉右手從左肩上取尼師檀。</sent>
<sent type="main" lang="kor" page="39a" n="3">阿難이 縵中에 드러 올ᄒᆞᆫ소ᄂᆞ로 왼 녁 엇게옛 尼師檀ᄋᆞᆯ 드니</sent>
<sent type="main" lang="chi" page="39a-39b" n="4">時尼師檀卽復化成五百億金臺。七寶校飾。</sent>
<sent type="main" lang="kor" page="39a-39b" n="4">尼師^檀이 즉자히 七寶로 ᄭᅮ뮨 五百億 金臺 ᄃᆞ외어늘</sent>
<sent type="main" lang="chi" page="39b" n="1">欲敷之時卽復化成五百億蓮華七寶莊嚴。</sent>
<sent type="main" lang="kor" page="39b" n="1">ᄭᆞ로려 ᄒᆞ니 즉자히 ᄯᅩ 七寶 莊嚴혼 五百億 蓮花ㅣ ᄃᆞ외야</sent>
<sent type="main" lang="chi" page="39b" n="2">政四角時。一角生五百億七寶蓮華。行行相次遍滿縵內。</sent>
<sent type="main" lang="kor" page="39b" n="2">行列 지ᅀᅥ 次次第로 縵 안해 차 ᄀᆞᄃᆞᆨᄒᆞ니라</sent>
<sent type="main" lang="chi" page="39b-40a" n="3">爾時世尊。就七寶床結加趺坐。</sent>
<sent type="main" lang="kor" page="39b-40a" n="3">그ᄢᅴ 世尊이 七寶床애 드르샤 結加趺坐ᄒᆞ^시니</sent>
<sent type="main" lang="chi" page="40a" n="1">諸蓮花上皆有佛坐。</sent>
<sent type="main" lang="kor" page="40a" n="1">녀느 蓮花ㅅ 우희 다 부톄 안ᄌᆞ시니라</sent>
<sent type="main" lang="chi" page="40a" n="2">時諸比丘見佛坐已。爲佛作禮右繞七匝。各敷坐具比丘坐具。皆悉化成琉璃之座。</sent>
<sent type="main" lang="kor" page="40a" n="2">그ᄢᅴ 比丘ᄃᆞᆯ토 부텨ᄭᅴ 禮數ᄒᆞᅀᆞᆸ고 各各 座ᄅᆞᆯ ᄭᆞ니 比丘의 座도 다 瑠璃座ㅣ ᄃᆞ외어늘</sent>
<sent type="main" lang="chi" page="40a" n="3">比丘就座時琉璃座放琉璃光作琉璃窟。</sent>
<sent type="main" lang="kor" page="40a" n="3">比丘ᄃᆞᆯ히 드러 안ᄌᆞ니 瑠璃座ㅣ 瑠璃光ᄋᆞᆯ 펴아 瑠璃堀ᄋᆞᆯ 짓고</sent>
<sent type="main" lang="chi" page="40a-40b" n="4">諸比丘等。入火光三昧身作金色。</sent>
<sent type="main" lang="kor" page="40a-40b" n="4">比丘^ᄃᆞᆯ히 火光三昧예 드니 모미 金ㅅ비치러라</sent>
<sent type="main" lang="chi" page="40b" n="1">時彼國王。見佛神變歡喜合掌。遶佛七匝爲佛作禮。睹佛神化。應時卽發阿耨多羅三藐三菩提心。</sent>
<sent type="main" lang="kor" page="40b" n="1">그ᄢᅴ 國王이 부텻 神奇ᄒᆞ신 變化ᄅᆞᆯ 보ᅀᆞᆸ고 즉자히 阿耨多羅三藐三菩提心ᄋᆞᆯ 發ᄒᆞ야</sent>
<sent type="anno" lang="chi" page="40b" n="2">없음</sent>
<sent type="anno" lang="kor" page="40b" n="2">阿ᄂᆞᆫ 업다 혼 마리오 耨多羅ᄂᆞᆫ 우희오 三ᄋᆞᆫ 正이오 藐은 等이오 菩提ᄂᆞᆫ 覺이니 우 업슨 正히 等ᄒᆞᆫ 正覺이라 혼 마리니</sent>
<sent type="anno" lang="chi" page="40b-41a" n="3">없음</sent>
<sent type="anno" lang="kor" page="40b-41a" n="3">眞^實ㅅ 性을 니르니 眞實ㅅ 性이 긔 佛이시니</sent>
<sent type="anno" lang="chi" page="41a" n="1">없음</sent>
<sent type="anno" lang="kor" page="41a" n="1">佛은 覺이라 혼 마리니 조려 니르면 覺이라 ᄒᆞ고 子細히 니르면 無上正等正覺이라</sent>
<sent type="anno" lang="chi" page="41a" n="2">없음</sent>
<sent type="anno" lang="kor" page="41a" n="2">眞實ㅅ 性에 더 우히 업슬ᄊᆡ 無上이오</sent>
<sent type="anno" lang="chi" page="41a" n="3">없음</sent>
<sent type="anno" lang="kor" page="41a" n="3">諸佛이며 衆生이며 이 性이 正히 平等ᄒᆞᆯᄊᆡ 正等이오</sent>
<sent type="anno" lang="chi" page="41a" n="4">없음</sent>
<sent type="anno" lang="kor" page="41a" n="4">覺이 두려ᄫᅵ ᄇᆞᆯ가 너비 다 비취실ᄊᆡ 正覺이라</sent>
<mark type="section_begin">○</mark>
<sent type="anno" lang="chi" page="41a" n="5">없음</sent>
<sent type="anno" lang="kor" page="41a" n="5">至極ᄒᆞᆫ 果ㅣ 因을 걷내ᄠᅱ실ᄊᆡ 無上이오 正은 中道ᄅᆞᆯ 正히 보실씨오 等은 두 ᄀᆞᅀᆞᆯ ᄒᆞᆫᄢᅴ 비취실씨니 果 우흿 세 智라</sent>
<sent type="main" lang="chi" page="41a-41b" n="6">敕諸臣下皆使發心。</sent>
<sent type="main" lang="kor" page="41a-41b" n="6">臣下ᄅᆞᆯ ^ 다 發心ᄒᆞ라 ᄒᆞ며</sent>
<sent type="main" lang="chi" page="41b" n="1">爾時龍王。怖畏金剛大力士故。亦發阿耨多羅三藐三菩提心。五羅剎女亦發菩提心。</sent>
<sent type="main" lang="kor" page="41b" n="1">龍王ᄋᆞᆫ 金剛大力士ᄅᆞᆯ 두리여 阿耨多羅三藐三菩提心ᄋᆞᆯ 發ᄒᆞ며 羅刹女도 菩提心ᄋᆞᆯ 發ᄒᆞ니라</sent>
<sent type="main" lang="chi" page="41b" n="2">爾時大王。爲佛及僧欲設中膳。</sent>
<sent type="main" lang="kor" page="41b" n="2">그ᄢᅴ 王이 부텨와 쥬ᇰ님내ᄭᅴ 供養ᄒᆞᅀᆞᄫᅩ려 ᄒᆞ더니</sent>
<sent type="main" lang="chi" page="41b-42a" n="3">佛告大王。但辦食器餘無所須。</sent>
<sent type="main" lang="kor" page="41b-42a" n="3">부톄 니ᄅᆞ샤ᄃᆡ 녀느 거스^란 마오 그릇분 쟈ᇰ마ᇰᄒᆞ라</sent>
<sent type="main" lang="chi" page="42a" n="1">王受佛敕具諸寶器。</sent>
<sent type="main" lang="kor" page="42a" n="1">王이 듣ᄌᆞᄫᅡ 보ᄇᆡ옛 그르슬 准備ᄒᆞ야ᄂᆞᆯ</sent>
<sent type="main" lang="chi" page="42a" n="2">佛神力故令諸器內天須陀昧自然盈滿。</sent>
<sent type="main" lang="kor" page="42a" n="2">부텻 神力으로 하ᄂᆞᆳ 須陀味 自然히 그르세 ᄀᆞᄃᆞᆨᄒᆞ거늘</sent>
<sent type="anno" lang="chi" page="42a" n="3">없음</sent>
<sent type="anno" lang="kor" page="42a" n="3">須陀ᄂᆞᆫ ᄒᆡ다 ᄒᆞ논 ᄠᅳ디오 味ᄂᆞᆫ 마시라</sent>
<sent type="anno" lang="chi" page="42a" n="4">없음</sent>
<sent type="anno" lang="kor" page="42a" n="4">果報 中間ᄒᆞ니ᄂᆞᆫ 비치 져기 븕고 福 ᄂᆞᆺ가ᄫᆞ니ᄂᆞᆫ 비치 져기 거므니 이베 들면 노가 디ᄂᆞ니라</sent>
<sent type="main" lang="chi" page="42a-42b" n="5">時諸大衆食是食已。自然得入念佛三昧。</sent>
<sent type="main" lang="kor" page="42a-42b" n="5">大衆ᄃᆞᆯ히 그 밥 먹고 自然히 念^佛三昧예 드러</sent>
<sent type="main" lang="chi" page="42b" n="1">見十方佛身量無邊。</sent>
<sent type="main" lang="kor" page="42b" n="1">十方佛을 보ᅀᆞᄫᆞ니 모미 ᄀᆞᆺ 업스시며</sent>
<sent type="main" lang="chi" page="42b" n="2">復聞說法微妙音聲。</sent>
<sent type="main" lang="kor" page="42b" n="2">ᄯᅩ 說法을 듣ᄌᆞᄫᆞ니 그 音聲이 다 부텨 念ᄒᆞ며</sent>
<sent type="main" lang="chi" page="42b" n="3">其音純讚念佛念法念比丘僧。亦有廣說六波羅蜜。</sent>
<sent type="main" lang="kor" page="42b" n="3">法 念ᄒᆞ며 比丘僧 念호ᄆᆞᆯ 讚歎ᄒᆞ시며 ᄯᅩ 六波羅蜜와</sent>
<sent type="anno" lang="chi" page="42b" n="4">없음</sent>
<sent type="anno" lang="kor" page="42b" n="4">六波羅蜜ᄋᆞᆫ 六度ㅣ니 뎌 녁 ᄀᆞᅀᅢ 걷나다 혼 ᄠᅳ디라</sent>
<sent type="main" lang="chi" page="42b-43a" n="5">三十七品助菩提法。</sent>
<sent type="main" lang="kor" page="42b-43a" n="5">三十七品 助^菩提法을 너비 니르더시니</sent>
<sent type="anno" lang="chi" page="43a" n="1">三十七助道品　助謂資助。助正道故。</sent>
<sent type="anno" lang="kor" page="43a" n="1">三十七品 助菩提法은 셜흔닐굽 가짓 菩提 돕ᄂᆞᆫ 法이니</sent><!--'셜흔닐굽[기]짓'으로 보이나 '가'의 잘못으로 판단됨.-->
<sent type="anno" lang="chi" page="43a" n="2">三十七者。謂四念處四正勤四神足五根五力七菩提分八正道分。</sent>
<sent type="anno" lang="kor" page="43a" n="2">四念處와 四正勤과 四如意足과 五根과 五力과 七覺支와 八正道왜라</sent>
<sent type="anno" lang="chi" page="43a" n="3">初四念者。一觀身五種不淨。謂種子住處自相自性究竟。</sent>
<sent type="anno" lang="kor" page="43a" n="3">四念處ᄂᆞᆫ 네 가짓 念ᄒᆞᄂᆞᆫ 고디니 모미 조티 몯호ᄆᆞᆯ 보며</sent>
<sent type="anno" lang="chi" page="43a" n="4">二觀三受皆苦。謂苦樂捨。</sent>
<sent type="anno" lang="kor" page="43a" n="4">受ᄒᆞ논 이리 다 受苦ᄅᆞᄫᆡ요ᄆᆞᆯ 보며</sent>
<sent type="anno" lang="chi" page="43a" n="5">三觀心念念無常。</sent>
<sent type="anno" lang="kor" page="43a" n="5">ᄆᆞᅀᆞ미 無常호ᄆᆞᆯ 보며</sent>
<sent type="anno" lang="chi" page="43a" n="6">四觀諸法無我。</sent>
<sent type="anno" lang="kor" page="43a" n="6">法에 나 업수믈 볼씨라</sent>
<sent type="anno" lang="chi" page="43a" n="7">此對治凡夫四倒也。又觀身畢竟空。觀受內外空。觀心無所有。觀法但有名。此對治二乘四倒也。</sent>
<sent type="anno" lang="kor" page="43a" n="7">즐거ᄫᅳᆫ 受도 잇건마ᄅᆞᆫ 즐거ᄫᅮ미 업스ᇙ 저기 셜ᄫᅳᆯᄊᆡ 다 受苦ᄅᆞᄫᆡ니라</sent>
<sent type="anno" lang="chi" page="43a-43b" n="8">없음</sent>
<sent type="anno" lang="kor" page="43a-43b" n="8">됴ᄒᆞᆫ 法과 구^즌 法과ᄅᆞᆯ 내 行ᄒᆞ노라 ᄒᆞ건마ᄅᆞᆫ</sent>
<sent type="anno" lang="chi" page="43b" n="1">없음</sent>
<sent type="anno" lang="kor" page="43b" n="1">내라 혼 거시 實엔 거츨ᄊᆡ 내 업스니라</sent>
<sent type="anno" lang="chi" page="43b" n="2">四正勤者。四念處火。若得勤風則無所不燒。故次辦之。精進爲體故總名勤。異外道勤故名爲正。</sent>
<sent type="anno" lang="kor" page="43b" n="2">四正勤은 네 가짓 正ᄒᆞᆫ 道理예 브즈러니 行ᄒᆞᆯ씨니</sent>
<sent type="anno" lang="chi" page="43b" n="3">一未生之惡遏令不生。</sent>
<sent type="anno" lang="kor" page="43b" n="3">ᄒᆞ나ᄒᆞᆫ ᄒᆞ마 냇ᄂᆞᆫ 구즌 法을 그처 ᄇᆞ료리라 ᄒᆞ야 一心ᄋᆞ로 精勤ᄒᆞᆯ씨니</sent>
<sent type="anno" lang="chi" page="43b" n="4">없음</sent>
<sent type="anno" lang="kor" page="43b" n="4">四念處 보ᇙ 저긔 게으른 ᄆᆞᅀᆞᄆᆞ로 다ᄉᆞᆺ 가짓 둡ᄂᆞᆫ 煩惱ㅣ ᄆᆞᅀᆞᄆᆞᆯ 두퍼</sent>
<sent type="anno" lang="chi" page="43b" n="5">없음</sent>
<sent type="anno" lang="kor" page="43b" n="5">다ᄉᆞᆺ 가짓 됴ᄒᆞᆫ 根을 여희여 이런 구즌 法이 냇거든</sent>
<sent type="anno" lang="chi" page="43b" n="6">없음</sent>
<sent type="anno" lang="kor" page="43b" n="6">그추리라 ᄒᆞ야 精進ᄒᆞᆯ씨니 아래 ᄒᆞᆫ가지라</sent>
<sent type="anno" lang="chi" page="43b" n="7">없음</sent>
<sent type="anno" lang="kor" page="43b" n="7">다ᄉᆞᆺ 가짓 두푸몬 貪欲과 瞋心과 昏昧ᄒᆞ야 ᄌᆞ오롬과 뮈여 어즈러ᄫᅮᆷ과 疑心괘라</sent>
<sent type="anno" lang="chi" page="43b-44a" n="8">없음</sent>
<sent type="anno" lang="kor" page="43b-44a" n="8">다ᄉᆞᆺ 가짓 됴ᄒᆞᆫ ^ 根은 아래 닐온 五根이라</sent>
<sent type="anno" lang="chi" page="44a" n="1">二已生之惡斷令不續。</sent>
<sent type="anno" lang="kor" page="44a" n="1">둘ᄒᆞᆫ 아니 냇ᄂᆞᆫ 구즌 法을 나디 아니케 호리라 ᄒᆞ야 精進호미오</sent>
<sent type="anno" lang="chi" page="44a" n="2">三未生善令生。</sent>
<sent type="anno" lang="kor" page="44a" n="2">세ᄒᆞᆫ 아니 냇ᄂᆞᆫ 됴ᄒᆞᆫ 法을 내요리라 ᄒᆞ야 精進호미오</sent>
<sent type="anno" lang="chi" page="44a" n="3">四已生善令廣。</sent>
<sent type="anno" lang="kor" page="44a" n="3">네ᄒᆞᆫ ᄒᆞ마 냇ᄂᆞᆫ 됴ᄒᆞᆫ 法을 길우리라 ᄒᆞ야 精進호미라</sent>
<sent type="anno" lang="chi" page="44a" n="4">없음</sent>
<sent type="anno" lang="kor" page="44a" n="4">四如意足은 네 가짓 ᄠᅳᆮ ᄀᆞᆮᄒᆞᆫ 神足이니</sent>
<sent type="anno" lang="chi" page="44a" n="5">없음</sent>
<sent type="anno" lang="kor" page="44a" n="5">ᄒᆞ나ᄒᆞᆫ 欲如意足이니 欲이 主人이 ᄃᆞ외야 定을 得ᄒᆞ야 긋논 ᄒᆡᇰ뎌기 이러 如意足을 닷ᄀᆞᆯ씨오</sent>
<sent type="anno" lang="chi" page="44a" n="6">없음</sent>
<sent type="anno" lang="kor" page="44a" n="6">둘흔 精進如意足이니 精進이 主人이 ᄃᆞ외야 定을 得ᄒᆞ야 긋논 ᄒᆡᇰ뎌기 일씨오</sent>
<sent type="anno" lang="chi" page="44a-44b" n="7">없음</sent>
<sent type="anno" lang="kor" page="44a-44b" n="7">세ᄒᆞᆫ 心如意足^이니 ᄆᆞᅀᆞ미 主人이 ᄃᆞ욀씨오</sent>
<sent type="anno" lang="chi" page="44b" n="1">없음</sent>
<sent type="anno" lang="kor" page="44b" n="1">네ᄒᆞᆫ 思惟如意足이니 ᄉᆞ라ᇰ호미 主人이 ᄃᆞ욀씨라</sent>
<sent type="anno" lang="chi" page="44b" n="2">없음</sent>
<sent type="anno" lang="kor" page="44b" n="2">四念處엣 實ᄒᆞᆫ 智慧와 四正勤엣 正ᄒᆞᆫ 精進이 두 가지ᄂᆞᆫ 하고 定力이 젹더니</sent>
<sent type="anno" lang="chi" page="44b" n="3">없음</sent>
<sent type="anno" lang="kor" page="44b" n="3">이제 네 가짓 定을 得ᄒᆞ야 智와 定괘 ᄀᆞᆮᄒᆞ야 願ᄒᆞ논 이ᄅᆞᆯ 다 得ᄒᆞᆯᄊᆡ 四如意足이라 ᄒᆞ니라</sent>
<sent type="anno" lang="chi" page="44b" n="4">없음</sent>
<sent type="anno" lang="kor" page="44b" n="4">智와 定괘 ᄀᆞᆮᄒᆞ면 結使ᄅᆞᆯ 그츨ᄊᆡ 긋ᄂᆞᆫ ᄒᆡᇰ뎌기 이다 ᄒᆞ니라</sent>
<sent type="anno" lang="chi" page="44b-45a" n="5">없음</sent>
<sent type="anno" lang="kor" page="44b-45a" n="5">五根 五力은 信과 精進과 念과 定과 慧왜니 됴ᄒᆞᆫ 法을 잘 내요ᄆᆞᆫ 根이오 구즌 法을 잘 허로ᄆᆞᆫ 力이^라</sent>
<sent type="anno" lang="chi" page="45a" n="1">없음</sent>
<sent type="anno" lang="kor" page="45a" n="1">信根이 力을 得ᄒᆞ면 一定히 디녀 疑心 아니ᄒᆞ고</sent>
<sent type="anno" lang="chi" page="45a" n="2">없음</sent>
<sent type="anno" lang="kor" page="45a" n="2">精進力은 비록 法을 몯 보아도 ᄒᆞᆫ ᄆᆞᅀᆞᄆᆞ로 道理ᄅᆞᆯ 求ᄒᆞ야 목숨 앗기디 아니ᄒᆞ야 머므디 아니ᄒᆞᆯ씨오</sent>
<sent type="anno" lang="chi" page="45a" n="3">없음</sent>
<sent type="anno" lang="kor" page="45a" n="3">念力은 샤ᇰ녜 스스ᇰ의 ᄀᆞᄅᆞ쵸ᄆᆞᆯ ᄉᆡᇰ각ᄒᆞ야 됴ᄒᆞᆫ 法이 오나ᄃᆞᆫ 드리고 구즌 法이 오나ᄃᆞᆫ 드리디 아니호미 門 자ᄇᆞᆫ 사ᄅᆞᆷ ᄀᆞᆮᄒᆞᆯ씨오</sent>
<sent type="anno" lang="chi" page="45a" n="4">없음</sent>
<sent type="anno" lang="kor" page="45a" n="4">定力은 ᄆᆞᅀᆞᄆᆞᆯ ᄒᆞᆫ 고대 자바 뮈우디 아니ᄒᆞ야 智慧ᄅᆞᆯ 도ᄫᆞᆯ씨오</sent>
<sent type="anno" lang="chi" page="45a" n="5">없음</sent>
<sent type="anno" lang="kor" page="45a" n="5">智慧力은 諸法 實相ᄋᆞᆯ 實다ᄫᅵ 잘 볼씨라</sent>
<sent type="anno" lang="chi" page="45a" n="6">없음</sent>
<sent type="anno" lang="kor" page="45a" n="6">八正道ᄂᆞᆫ 보ᄆᆞᆯ 正히 ᄒᆞ며 ᄉᆞ라ᇰᄋᆞᆯ 正히 ᄒᆞ며</sent>
<sent type="anno" lang="chi" page="45a-45b" n="7">없음</sent>
<sent type="anno" lang="kor" page="45a-45b" n="7">마ᄅᆞᆯ 正히 ᄒᆞ^며 業을 正히 ᄒᆞ며</sent>
<sent type="anno" lang="chi" page="45b" n="1">없음</sent>
<sent type="anno" lang="kor" page="45b" n="1">命을 正히 ᄒᆞ며 精進을 正히 ᄒᆞ며</sent>
<sent type="anno" lang="chi" page="45b" n="2">없음</sent>
<sent type="anno" lang="kor" page="45b" n="2">念을 正히 ᄒᆞ며 定을 正히 ᄒᆞᆯ씨라</sent>
<sent type="anno" lang="chi" page="45b" n="3">없음</sent>
<sent type="anno" lang="kor" page="45b" n="3">結은 ᄆᆡᆯ씨니 煩惱ㅅ 受苦애 ᄆᆡ일씨라</sent>
<sent type="anno" lang="chi" page="45b" n="4">없음</sent>
<sent type="anno" lang="kor" page="45b" n="4">使ᄂᆞᆫ 브릴씨니 凡夫ㅣ 갓ᄀᆞᆫ 惑心ᄋᆞ로 妄量앳 혜ᄆᆞᆯ 그치ᄃᆞᆯ 몯ᄒᆞ야 三界예 나디 몯호미</sent>
<sent type="anno" lang="chi" page="45b" n="5">없음</sent>
<sent type="anno" lang="kor" page="45b" n="5">그윗 使者ㅣ 罪人 조차 ᄃᆞᆮ니ᄂᆞᆫ ᄃᆞᆺ ᄒᆞᆯᄊᆡ 使ㅣ라 ᄒᆞ니</sent>
<sent type="anno" lang="chi" page="45b" n="6">없음</sent>
<sent type="anno" lang="kor" page="45b" n="6">使ㅣ 열 가지니 ᄒᆞ나ᄒᆞᆫ 身見이니 身見은 모ᄆᆞᆯ 볼씨니 내라 ᄂᆞ미라 ᄒᆞ야 볼씨라</sent>
<sent type="anno" lang="chi" page="45b-46a" n="7">없음</sent>
<sent type="anno" lang="kor" page="45b-46a" n="7">둘흔 邊見이니 邊見은 ᄒᆞ녁 ᄀᆞᅀᆞᆯ 볼씨니 모미 時常 잇ᄂᆞ니라 홈과 本來 업슨 거시라 홈^괘라</sent><!--'[흠]괘라'로 보이나 '홈'의 잘못으로 판단됨-->
<sent type="anno" lang="chi" page="46a" n="1">없음</sent>
<sent type="anno" lang="kor" page="46a" n="1">세ᄒᆞᆫ 邪見이니 因果ㅣ 업다 ᄒᆞ야 邪曲히 볼씨라</sent>
<sent type="anno" lang="chi" page="46a" n="2">없음</sent>
<sent type="anno" lang="kor" page="46a" n="2">네ᄒᆞᆫ 戒取ㅣ니 警戒ᄅᆞᆯ 가질씨니 ᄒᆞᆫ갓 警戒 디뉴ᄆᆞ로 道理 사마 가질씨라</sent>
<sent type="anno" lang="chi" page="46a" n="3">없음</sent>
<sent type="anno" lang="kor" page="46a" n="3">다ᄉᆞᄉᆞᆫ 見取ㅣ니 사오나ᄫᆞᆫ 法을 자바 ᄆᆞᆺ 노ᄑᆞ니라 ᄒᆞ야 제 보ᄆᆞᆯ 올호라 ᄒᆞ야 가질씨라</sent>
<sent type="anno" lang="chi" page="46a" n="4">없음</sent>
<sent type="anno" lang="kor" page="46a" n="4">여스슨 貪이오 닐구븐 嗔이오 여들븐 癡오 아호ᄇᆞᆫ 慢이니 ᄂᆞᆷ 업시울씨라</sent>
<sent type="anno" lang="chi" page="46a" n="5">없음</sent>
<sent type="anno" lang="kor" page="46a" n="5">열ᄒᆞᆫ 疑니 疑心이라</sent>
<sent type="main" lang="chi" page="46a" n="6">聞是語已倍更歡喜。繞佛千匝。</sent>
<sent type="main" lang="kor" page="46a" n="6">이 말 듣ᄌᆞᆸ고 더욱 기ᄊᆞᄫᅡ 부텨를 즈믄 디위 가ᇝ도ᅀᆞᄫᆞ니라</sent>
<sent type="main" lang="chi" page="46a-46b" n="7">爾時國王請佛入城。</sent>
<sent type="main" lang="kor" page="46a-46b" n="7">그ᄢᅴ 王이 부텨를 請^ᄒᆞᅀᆞᄫᅡ 城의 드르쇼셔 ᄒᆞ야ᄂᆞᆯ</sent>
<sent type="main" lang="chi" page="46b" n="1">龍王怒曰。汝奪我利吾滅汝國。</sent>
<sent type="main" lang="kor" page="46b" n="1">龍王이 怒ᄒᆞ야 닐오ᄃᆡ 네 내 利益을 앗ᄂᆞ니 내 네 나라ᄒᆞᆯ 배요리라</sent>
<sent type="main" lang="chi" page="46b" n="2">佛告大王。檀越先歸</sent>
<sent type="main" lang="kor" page="46b" n="2">부톄 王ᄃᆞ려 니ᄅᆞ샤ᄃᆡ 檀越이 몬져 가라</sent>
<sent type="anno" lang="chi" page="46b" n="3">없음</sent>
<sent type="anno" lang="kor" page="46b" n="3">檀ᄋᆞᆫ 布施ᄒᆞᄂᆞᆫ 사ᄅᆞ미라 혼 ᄠᅳ디오 越은 뎌녁 ᄀᆞᅀᅢ 걷나다 혼 ᄠᅳ디니 檀波羅蜜이라 혼 마리라</sent>
<sent type="main" lang="chi" page="46b" n="4">佛自知時。</sent>
<sent type="main" lang="kor" page="46b" n="4">내 時節 아라 가리라 ᄒᆞ시니</sent>
<sent type="main" lang="chi" page="46b-47a" n="5">爾時國王。爲佛作禮逡巡而退。</sent>
<sent type="main" lang="kor" page="46b-47a" n="5">王이 禮^數ᄒᆞᅀᆞᆸ고 믈러나거늘</sent>
<sent type="main" lang="chi" page="47a" n="1">爾時龍王及羅剎女。五體投地求佛授戒。</sent>
<sent type="main" lang="kor" page="47a" n="1">龍王과 羅刹女왜 부텨ᄭᅴ 戒 듣ᄌᆞᄫᅡ지ᅌᅵ다 ᄒᆞ야ᄂᆞᆯ</sent>
<sent type="main" lang="chi" page="47a" n="2">佛卽如法爲說三歸五戒之法。</sent>
<sent type="main" lang="kor" page="47a" n="2">三歸 五戒法을 니르시니</sent>
<sent type="main" lang="chi" page="47a" n="3">龍王聞已心大歡喜。龍王眷屬百千諸龍。從池而出爲佛作禮。</sent>
<sent type="main" lang="kor" page="47a" n="3">ᄀᆞ자ᇰ 기ᄊᆞᄫᅡᄒᆞ며 眷屬 百千龍이 모ᄉᆞ로셔 나아 禮數ᄒᆞᅀᆞᆸ더니</sent>
<sent type="main" lang="chi" page="47a-47b" n="4">如來應時隨龍音類爲其說法。聞法歡喜。</sent>
<sent type="main" lang="kor" page="47a-47b" n="4">부톄 龍ᄋᆡ 목소리ᄅᆞᆯ 조ᄎᆞ샤 說法ᄒᆞ시니 다 기ᄊᆞ^ᄫᅡ터니</sent>
<sent type="main" lang="chi" page="47b" n="1">佛敕目連爲其受戒。</sent>
<sent type="main" lang="kor" page="47b" n="1">目連이 시기샤 警戒ᄒᆞ라 ᄒᆞ야시ᄂᆞᆯ</sent>
<sent type="main" lang="chi" page="47b" n="2">爾時目連入如意定。卽自化身作百千億金翅鳥王。</sent>
<sent type="main" lang="kor" page="47b" n="2">目連이 如意定에 드러 즉자히 百千億 金翅鳥ㅣ ᄃᆞ외야</sent>
<sent type="main" lang="chi" page="47b" n="3">一一鳥王足躡五龍住在虛空。</sent>
<sent type="main" lang="kor" page="47b" n="3">各各 다ᄉᆞᆺ 龍곰 즈르드듸여 虛空애 잇거늘</sent>
<sent type="main" lang="chi" page="47b-48a" n="4">時諸小龍而作是言。佛敕和上爲我受戒。</sent>
<sent type="main" lang="kor" page="47b-48a" n="4">龍ᄃᆞᆯ히 닐오ᄃᆡ 부톄 和尙ᄋᆞᆯ 시기샤 우리ᄅᆞᆯ 警戒ᄒᆞ라 ᄒᆞ야시^ᄂᆞᆯ</sent>
<sent type="main" lang="chi" page="48a" n="1">和上云何作恐怖像。</sent>
<sent type="main" lang="kor" page="48a" n="1">엇뎨 므ᅀᅴ여ᄫᅳᆫ 야ᇰᄌᆞᄅᆞᆯ 지ᅀᅳ시ᄂᆞ니ᅌᅵᆺ고</sent>
<sent type="main" lang="chi" page="48a" n="2">目連告曰。汝於多劫不恐怖中橫生怖想。</sent>
<sent type="main" lang="kor" page="48a" n="2">目連이 닐오ᄃᆡ 네 여러 劫에 저프디 아니ᄒᆞᆫ 거긔 저픈 ᄆᆞᅀᆞᄆᆞᆯ 내며</sent>
<sent type="main" lang="chi" page="48a" n="3">於無瞋恚生瞋恚想。於無害所橫生害想。</sent>
<sent type="main" lang="kor" page="48a" n="3">嗔心 업슨 거긔 嗔心ᄋᆞᆯ 내며 모디롬 업슨 거긔 모딘 ᄆᆞᅀᆞᄆᆞᆯ 내ᄂᆞ니</sent>
<sent type="main" lang="chi" page="48a" n="4">我實是人。汝惡心故見我是鳥。</sent>
<sent type="main" lang="kor" page="48a" n="4">내 實엔 사ᄅᆞ미어늘 네 ᄆᆞᅀᆞ미 모딜ᄊᆡ 나ᄅᆞᆯ 金翅鳥애 보ᄂᆞ니라</sent>
<sent type="main" lang="chi" page="48b" n="1">爾時龍王以恐怖故。自誓不殺</sent>
<sent type="main" lang="kor" page="48b" n="1">그저긔 龍王이 두리욘 젼ᄎᆞ로 殺生 아니ᄒᆞ며</sent>
<sent type="anno" lang="chi" page="48b" n="2">없음</sent>
<sent type="anno" lang="kor" page="48b" n="2">殺生ᄋᆞᆫ 산 것 주길씨라</sent>
<sent type="main" lang="chi" page="48b" n="3">不惱衆生以發善心。</sent>
<sent type="main" lang="kor" page="48b" n="3">衆生 보차디 아니호리라 盟誓ᄒᆞ야 善心ᄋᆞᆯ 니르와다ᄂᆞᆯ</sent>
<sent type="main" lang="chi" page="48b" n="4">目連卽時還復本身爲說五戒。</sent>
<sent type="main" lang="kor" page="48b" n="4">目連이 도로 本來ㅅ 모미 ᄃᆞ외야 五戒ᄅᆞᆯ 니르니라</sent>
<sent type="main" lang="chi" page="48b-49a" n="5">爾時龍王。長跪合掌勸請世尊。</sent>
<sent type="main" lang="kor" page="48b-49a" n="5">그ᄢᅴ 龍王이 ᄭᅮ러 合掌ᄒᆞ야 世尊ᄭᅴ 請ᄒᆞ^ᅀᆞᄫᅩᄃᆡ</sent>
<sent type="main" lang="chi" page="49a" n="1">唯願如來常住此間。</sent>
<sent type="main" lang="kor" page="49a" n="1">如來 長常 이ᅌᅥ긔 겨쇼셔</sent>
<sent type="main" lang="chi" page="49a" n="2">佛若不在我發惡心無由得成阿耨多羅三藐三菩提。</sent>
<sent type="main" lang="kor" page="49a" n="2">如來옷 아니 겨시면 내 모딘 ᄆᆞᅀᆞᄆᆞᆯ 내야 菩提ᄅᆞᆯ 몯 일우리로소ᅌᅵ다</sent>
<sent type="main" lang="chi" page="49a" n="3">唯願如來留神垂念常在於此。慇懃三請如是不止。</sent>
<sent type="main" lang="kor" page="49a" n="3">ᄒᆞ야 세 번 請ᄒᆞᅀᆞᄫᅡᄂᆞᆯ</sent>
<sent type="main" lang="chi" page="49a" n="4">時梵天王。復來禮佛合掌勸請。</sent>
<sent type="main" lang="kor" page="49a" n="4">그저긔 梵天王이 와 合掌ᄒᆞ야 請ᄒᆞᅀᆞᄫᅩᄃᆡ</sent>
<sent type="main" lang="chi" page="49a-49b" n="5">願婆伽婆。爲未來世諸衆生故。莫獨偏爲此一小龍。</sent>
<sent type="main" lang="kor" page="49a-49b" n="5">願ᄒᆞᆫᄃᆞᆫ 薄伽梵이 未來世옛 衆生ᄃᆞᆯᄒᆞᆯ ^ 爲ᄒᆞ시고 ᄒᆞᆫ 죠고맛 龍ᄲᅮᆫ 爲티 마ᄅᆞ쇼셔</sent>
<sent type="anno" lang="chi" page="49b" n="1">없음</sent>
<sent type="anno" lang="kor" page="49b" n="1">薄伽梵은 德이 ᄒᆞ샤 至極 노ᄑᆞ신 일후미시니</sent>
<sent type="anno" lang="chi" page="49b" n="2">없음</sent>
<sent type="anno" lang="kor" page="49b" n="2">여슷가짓 ᄠᅳ디 잇ᄂᆞ니 ᄒᆞ나ᄒᆞᆫ 自在ᄒᆞ샤미오 둘ᄒᆞᆫ 빗나 盛ᄒᆞ샤미오</sent>
<sent type="anno" lang="chi" page="49b" n="3">없음</sent>
<sent type="anno" lang="kor" page="49b" n="3">세ᄒᆞᆫ 端正코 싁싁ᄒᆞ샤미오 네ᄒᆞᆫ 일훔 숫이샤미오</sent>
<sent type="anno" lang="chi" page="49b" n="4">없음</sent>
<sent type="anno" lang="kor" page="49b" n="4">다ᄉᆞᄉᆞᆫ 吉祥ᄒᆞ샤미오 여스슨 尊貴ᄒᆞ샤미라</sent>
<sent type="anno" lang="chi" page="49b" n="5">없음</sent>
<sent type="anno" lang="kor" page="49b" n="5">如來 ᄂᆞ외야 煩惱애 ᄆᆡ이디 아니ᄒᆞ실ᄊᆡ 自在ᄒᆞ시고</sent>
<sent type="anno" lang="chi" page="49b" n="6">없음</sent>
<sent type="anno" lang="kor" page="49b" n="6">ᄆᆡᄫᆞᆫ 智慧ㅅ 블로 불이실ᄊᆡ 빗나 盛ᄒᆞ샤미오</sent>
<sent type="anno" lang="chi" page="49b-50a" n="7">없음</sent>
<sent type="anno" lang="kor" page="49b-50a" n="7">三十二相 八十種好로 ᄭᅮ며 겨실ᄉᆡ 端正^코 싁싁ᄒᆞ샤미오</sent>
<sent type="anno" lang="chi" page="50a" n="1">없음</sent>
<sent type="anno" lang="kor" page="50a" n="1">功德이 ᄀᆞᄌᆞ샤 모ᄅᆞᅀᆞᄫᆞ리 업슬ᄊᆡ 일훔 숫이샤미오</sent>
<sent type="anno" lang="chi" page="50a" n="2">없음</sent>
<sent type="anno" lang="kor" page="50a" n="2">一切 世間이 갓가ᄫᅵ 드러 供養ᄒᆞᅀᆞᄫᅡ 다 讚嘆ᄒᆞᅀᆞᄫᆞᆯᄊᆡ 吉祥ᄒᆞ샤미오</sent>
<sent type="anno" lang="chi" page="50a" n="3">없음</sent>
<sent type="anno" lang="kor" page="50a" n="3">一切 德이 ᄀᆞᄌᆞ샤 샤ᇰ녜 方便으로 一切 衆生ᄋᆞᆯ 利ᄒᆞ며 즐겁게 ᄒᆞ실ᄊᆡ 尊貴ᄒᆞ샤미라</sent>
<sent type="main" lang="chi" page="50a" n="4">百千梵王異口同音皆作是請。</sent>
<sent type="main" lang="kor" page="50a" n="4">百千 梵王이 ᄒᆞᆫ 소리로 請ᄒᆞᅀᆞᆸ더니</sent>
<sent type="main" lang="chi" page="50a" n="5">爾時如來卽便微笑。口出無量百千光明。</sent>
<sent type="main" lang="kor" page="50a" n="5">부톄 우ᅀᅧᆫᄒᆞ시고 이베셔 그지업슨 百千 光明을 내시니</sent>
<sent type="main" lang="chi" page="50a-50b" n="6">一一光中無量化佛。一一化佛萬億菩薩以爲侍從。</sent>
<sent type="main" lang="kor" page="50a-50b" n="6">그 光^明마다 그지업슨 化佛이 다 萬億 菩薩ᄋᆞᆯ ᄃᆞ려 겨시더라</sent>
<sent type="main" lang="chi" page="50b" n="1">時彼龍王於其池中。出七寶臺奉上如來。</sent>
<sent type="main" lang="kor" page="50b" n="1">龍王이 못 가온ᄃᆡ 七寶臺ᄅᆞᆯ 내야 받ᄌᆞᆸ고 닐오ᄃᆡ</sent>
<sent type="main" lang="chi" page="50b" n="2">唯願天尊受我此臺。</sent>
<sent type="main" lang="kor" page="50b" n="2">願ᄒᆞᆫᄃᆞᆫ 天尊이 이 臺ᄅᆞᆯ 바ᄃᆞ쇼셔</sent>
<sent type="anno" lang="chi" page="50b" n="3">없음</sent>
<sent type="anno" lang="kor" page="50b" n="3">天尊ᄋᆞᆫ 如來ᄅᆞᆯ ᄉᆞᆲ노라 天尊이라 ᄒᆞ니라</sent>
<sent type="main" lang="chi" page="50b-51a" n="4">爾時世尊告龍王曰。不須此臺。汝今但以羅剎石窟持以施我。</sent>
<sent type="main" lang="kor" page="50b-51a" n="4">世尊이 니ᄅᆞ샤ᄃᆡ 네 이 臺란 마오 羅刹石堀^ᄋᆞᆯ 날 주라</sent>
<sent type="anno" lang="chi" page="51a" n="1">없음</sent>
<sent type="anno" lang="kor" page="51a" n="1">石堀ᄋᆞᆫ 돌堀이라</sent>
<sent type="main" lang="chi" page="51a" n="2">時梵天王無數天子先入窟中。</sent>
<sent type="main" lang="kor" page="51a" n="2">그저긔 梵天王과 無數ᄒᆞᆫ 天子ㅣ 그 堀애 몬져 들며</sent>
<sent type="main" lang="chi" page="51a" n="3">時彼龍王以諸雜寶以莊挍窟。</sent>
<sent type="main" lang="kor" page="51a" n="3">龍王이 여러 가짓 보ᄇᆡ로 그 堀ᄋᆞᆯ ᄭᅮ미고</sent>
<sent type="main" lang="chi" page="51a" n="4">佛告阿難。汝教龍王淨掃石窟。諸天聞已。各脫寶衣競以拂窟。</sent>
<sent type="main" lang="kor" page="51a" n="4">諸天이 各各 寶衣ᄅᆞᆯ 바사 난겻기로 그 堀ᄋᆞᆯ ᄡᅳ더라</sent>
<sent type="main" lang="chi" page="51a-51b" n="5">爾時如來還攝身光。卷諸化佛來入佛頂。</sent>
<sent type="main" lang="kor" page="51a-51b" n="5">그저긔 世尊이 모맷 光明과 化佛을 ᄀᆞ초^샤 뎌ᇰ바기로 들에 ᄒᆞ시고 </sent><!--'ᄀᆞ[츠]샤'로 보이나 '초'의 잘못으로 판단됨.-->
<sent type="main" lang="chi" page="51b" n="1">爾時如來。敕諸比丘皆在窟外。唯佛獨入自敷坐具。敷坐具時。令此石山暫爲七寶。</sent>
<sent type="main" lang="kor" page="51b" n="1">ᄒᆞ오ᅀᅡ 그 堀애 드르시니 그 石堀이 七寶ㅣ ᄃᆞ외니라</sent>
<sent type="main" lang="chi" page="51b" n="2">時羅剎女及以龍王。爲四大弟子尊者阿難。</sent>
<sent type="main" lang="kor" page="51b" n="2">그저긔 羅刹女와 龍王괘 四大弟子와 阿難이 爲ᄒᆞ야</sent>
<sent type="anno" lang="chi" page="51b" n="3">없음</sent>
<sent type="anno" lang="kor" page="51b" n="3">四大弟子ᄂᆞᆫ 네 큰 弟子ㅣ니 摩訶迦葉과 大目揵連과 舍利弗와 摩訶迦栴延괘라</sent>
<sent type="main" lang="chi" page="51b-52a" n="4">造五石窟。</sent>
<sent type="main" lang="kor" page="51b-52a" n="4">ᄯᅩ 다ᄉᆞᆺ 石堀ᄋᆞᆯ ᄆᆡᇰ^ᄀᆞ니라</sent>
<sent type="main" lang="chi" page="52a" n="1">爾時世尊。坐龍王窟不移坐處。</sent>
<sent type="main" lang="kor" page="52a" n="1">그ᄢᅴ 世尊이 龍王堀애 안존 자히 겨샤ᄃᆡ</sent>
<sent type="main" lang="chi" page="52a" n="2">亦受王請入那乾訶城。</sent>
<sent type="main" lang="kor" page="52a" n="2">王ᄋᆡ 請을 드르샤 那乾訶城의 드르시며</sent>
<sent type="main" lang="chi" page="52a" n="3">耆闍崛山。舍衛國迦毘羅城。及諸住處皆見有佛。</sent>
<sent type="main" lang="kor" page="52a" n="3">耆闍堀山과 舍衛國과 迦毗羅城과 녀나ᄆᆞᆫ 住處에 [住處는 머므러 겨신 ᄯᅡ히라] 다 부톄 겨시며</sent>
<sent type="main" lang="chi" page="52a-52b" n="4">時虛空中蓮華座上無量化佛。一切世界滿中化佛。</sent>
<sent type="main" lang="kor" page="52a-52b" n="4">虛空 蓮花座애 無^量 化佛이 世界예 ᄀᆞᄃᆞᆨ거시ᄂᆞᆯ</sent>
<sent type="main" lang="chi" page="52b" n="1">龍王歡喜發大誓願。願我來世得佛如此。</sent>
<sent type="main" lang="kor" page="52b" n="1">龍王이 깃ᄉᆞᄫᅡ 큰 願을 發ᄒᆞ니라</sent>
<sent type="main" lang="chi" page="52b" n="2">佛受王請經七日已。王遣一人乘八千里象。</sent>
<sent type="main" lang="kor" page="52b" n="2">王이 부텨를 닐웨 供養ᄒᆞᅀᆞᆸ고 사ᄅᆞᆷ 브려 八千里象ᄋᆞᆯ ᄐᆡ와 供養호ᇙ 거슬 가져</sent>
<sent type="anno" lang="chi" page="52b" n="3">없음</sent>
<sent type="anno" lang="kor" page="52b" n="3">八千里象ᄋᆞᆫ ᄒᆞᄅᆞ 八千里옴 녀는 象이라</sent>
<sent type="main" lang="chi" page="52b-53a" n="4">持諸供具遍一切國供養衆僧。</sent>
<sent type="main" lang="kor" page="52b-53a" n="4">一切 녀느 나라해 가 比丘ᄃᆞᆯᄒᆞᆯ 供養^ᄒᆞ라 ᄒᆞ니</sent>
<sent type="main" lang="chi" page="53a" n="1">到處皆見釋迦文佛。信反白王。</sent>
<sent type="main" lang="kor" page="53a" n="1">그 사ᄅᆞ미 간 ᄃᆡ마다 如來ᄅᆞᆯ 보ᅀᆞᆸ고 도라와 ᄉᆞᆯᄫᅩᄃᆡ</sent>
<sent type="main" lang="chi" page="53a" n="2">如來世尊。不但此國餘國亦有。</sent>
<sent type="main" lang="kor" page="53a" n="2">如來 이 나라ᄲᅮᆫ 아니라 녀느 나라해도 다 겨샤</sent>
<sent type="main" lang="chi" page="53a" n="3">餘國諸佛皆說苦空無常無我六波羅蜜。</sent>
<sent type="main" lang="kor" page="53a" n="3">苦空 無常 無我와 六波羅蜜ᄋᆞᆯ 니르더시니ᅌᅵ다</sent>
<sent type="anno" lang="chi" page="53a" n="4">없음</sent>
<sent type="anno" lang="kor" page="53a" n="4">苦ᄂᆞᆫ 世間ㅅ 法이 다 受苦ᄅᆞᄫᆡᆯ씨오 空ᄋᆞᆫ 受苦ㅣ 本來 뷜씨오 無我ᄂᆞᆫ 내라 혼 것 업슬씨라</sent>
<sent type="main" lang="chi" page="53a-53b" n="5">王聞是語。豁然意解得無生忍。</sent>
<sent type="main" lang="kor" page="53a-53b" n="5">王이 듣고 ᄆᆞᅀᆞ^미 훤ᄒᆞ야 無生忍ᄋᆞᆯ 得ᄒᆞ니라</sent>
<sent type="anno" lang="chi" page="53b" n="1">없음</sent>
<sent type="anno" lang="kor" page="53b" n="1">無生忍은 나미 업서 ᄎᆞᄆᆞᆯ씨니</sent>
<sent type="anno" lang="chi" page="53b" n="2">없음</sent>
<sent type="anno" lang="kor" page="53b" n="2">ᄎᆞ모미 두 가지니 生忍과 法忍괘라</sent>
<sent type="anno" lang="chi" page="53b" n="3">없음</sent>
<sent type="anno" lang="kor" page="53b" n="3">生忍이 ᄯᅩ 두 가지니 ᄒᆞ나ᄒᆞᆫ 恭敬 供養커든 憍慢ᄒᆞᆫ ᄆᆞᅀᆞᆷ 아니 내요미오</sent>
<sent type="anno" lang="chi" page="53b" n="4">없음</sent>
<sent type="anno" lang="kor" page="53b" n="4">둘ᄒᆞᆫ 구지즈며 티거든 怒ᄒᆞᄫᆞᆫ ᄆᆞᅀᆞᆷ 아니 내요미라</sent>
<sent type="anno" lang="chi" page="53b" n="5">없음</sent>
<sent type="anno" lang="kor" page="53b" n="5">法忍이 ᄯᅩ 두 가지니 ᄒᆞ나ᄒᆞᆫ 치ᄫᅮᆷ과 더ᄫᅮᆷ과 ᄇᆞᄅᆞᆷ과 비와 ᄇᆡ 골폼과 목 ᄆᆞᆯ롬과 老 病 死 ᄃᆞᆯ히오</sent>
<sent type="anno" lang="chi" page="53b" n="6">없음</sent>
<sent type="anno" lang="kor" page="53b" n="6">둘ᄒᆞᆫ 怒홈과 시름과 疑心과 婬欲과 憍慢과 邪曲ᄒᆞᆫ 봄 ᄃᆞᆯ히니</sent>
<sent type="anno" lang="chi" page="53b-54_1a" n="7">없음</sent>
<sent type="anno" lang="kor" page="53b-54_1a" n="7">이 두 法에 ᄎᆞ마 뮈디 아니호미 法^忍이라</sent>
<mark type="section_begin">○</mark>
<sent type="anno" lang="chi" page="54_1a" n="1">世尊因黑氏梵志獻合歡梧桐花。</sent>
<sent type="anno" lang="kor" page="54_1a" n="1">黑氏梵志 神力으로 두 소내 合歡梧桐花 자바 [梧桐ᄋᆞᆫ 머귀니 合歡樹ㅣ 梧桐 ᄀᆞᆮᄒᆞ니라] 부텻긔 供養ᄒᆞᅀᆞᆸ더니</sent>
<sent type="anno" lang="chi" page="54_1a" n="2">佛召仙人。放下著。梵志放下左手一株花。</sent>
<sent type="anno" lang="kor" page="54_1a" n="2">부톄 노하 ᄇᆞ리라 ᄒᆞ신대 왼소냇 고ᄌᆞᆯ 노하ᄂᆞᆯ</sent>
<sent type="anno" lang="chi" page="54_1a" n="3">佛又召仙人。放下著。梵志又放下右手一株花。</sent>
<sent type="anno" lang="kor" page="54_1a" n="3">부톄 ᄯᅩ 노하 ᄇᆞ리라 ᄒᆞ신대 올ᄒᆞᆫ소냇 고ᄌᆞᆯ 노하ᄂᆞᆯ</sent>
<sent type="anno" lang="chi" page="54_1a" n="4">佛又召仙人。放下著。梵志曰。</sent>
<sent type="anno" lang="kor" page="54_1a" n="4">부톄 ᄯᅩ 노하 ᄇᆞ리라 ᄒᆞ신대 梵志 ᄉᆞᆯᄫᅩᄃᆡ</sent>
<sent type="anno" lang="chi" page="54_1a" n="5">吾今兩手俱空。更教放下箇甚麼。</sent>
<sent type="anno" lang="kor" page="54_1a" n="5">世尊하 두 소니 다 뷔어늘 므스글 노ᄒᆞ라 ᄒᆞ시ᄂᆞ니ᅌᅵᆺ고</sent>
<sent type="anno" lang="chi" page="54_1a" n="6">佛曰。吾非教汝放捨其花。</sent>
<sent type="anno" lang="kor" page="54_1a" n="6">부톄 니ᄅᆞ샤ᄃᆡ 고ᄌᆞᆯ 노ᄒᆞ라 ᄒᆞ논디 아니라</sent>
<sent type="anno" lang="chi" page="54_1a" n="7">汝當放捨外六塵。內六根。中六識。</sent>
<sent type="anno" lang="kor" page="54_1a" n="7">밧 六塵과 안 六根과 가온ᄃᆡᆺ 六識을 노하 ᄇᆞ리라</sent>
<sent type="anno" lang="chi" page="54_1a" n="8">一時捨却。無可捨處。是汝放身命處。</sent>
<sent type="anno" lang="kor" page="54_1a" n="8">一時예 ᄇᆞ려 ᄇᆞ료ᇙ 것 업슨 ᄯᅡ히 이 네 生死 免호ᇙ 고디라</sent>
<sent type="anno" lang="chi" page="54_1a-54_1b" n="9">梵志於言下。悟無生忍</sent>
<sent type="anno" lang="kor" page="54_1a-54_1b" n="9">梵志 즉재 無生忍^을 아니라</sent>
<sent type="main" lang="chi" page="54_1b" n="1">爾時世尊。還攝神足從石窟出。與諸比丘遊履。先世爲菩薩時。</sent>
<sent type="main" lang="kor" page="54_1b" n="1">그ᄢᅴ 부톄 神足 가ᄃᆞ시고 堀로셔 나샤 比丘ᄃᆞᆯ ᄃᆞ리샤 아랫 뉘예 菩薩 ᄃᆞ외야 겨시ᇙ 제</sent>
<sent type="main" lang="chi" page="54_1b" n="2">兩兒布施處。投身餓虎處。</sent>
<sent type="main" lang="kor" page="54_1b" n="2">두 아기 布施ᄒᆞ신 ᄯᅡ콰 주으린 버믜게 몸 ᄇᆞ리신 ᄯᅡ콰</sent>
<sent type="main" lang="chi" page="54_1b" n="3">以頭布施處。剜身千燈處。</sent>
<sent type="main" lang="kor" page="54_1b" n="3">머리로 布施ᄒᆞ신 ᄯᅡ콰 모매 千 燈 혀신 ᄯᅡ콰</sent>
<sent type="anno" lang="chi" page="54_1b" n="4">昔有閻浮提王。名虔闍尼婆梨。典領八萬四千聚落。</sent>
<sent type="anno" lang="kor" page="54_1b" n="4">녜 閻浮提王 일후미 虔闍尼婆梨러시니 八萬 四千 ᄆᆞᅀᆞᆯᄒᆞᆯ 가져 겨시더니</sent>
<sent type="anno" lang="chi" page="54_1b-54_2a" n="5">慈悲一切穀米豐賤。各得安樂而未盡我心。</sent>
<sent type="anno" lang="kor" page="54_1b-54_2a" n="5">一切ᄅᆞᆯ 慈^悲ᄒᆞ샤 ᄡᆞ리 가ᅀᆞ며러 各各 安樂호ᄃᆡ ᄆᆞᅀᆞ매 낟비 너기샤</sent>
<sent type="anno" lang="chi" page="54_2a" n="1">當求妙法以相利益。</sent>
<sent type="anno" lang="kor" page="54_2a" n="1">妙法을 求ᄒᆞ야 利益게 호리라 ᄒᆞ샤 出令ᄒᆞ샤ᄃᆡ</sent>
<sent type="anno" lang="chi" page="54_2a" n="2">宣令一切誰有妙法。為我說者隨所欲得。</sent>
<sent type="anno" lang="kor" page="54_2a" n="2">뉘 妙法으로 내게 니ᄅᆞ려뇨 제 가지고져 ᄒᆞᆯ 야ᇰ으로 주리라</sent>
<sent type="anno" lang="chi" page="54_2a" n="3">有婆羅門。名勞度差。云我有法。</sent>
<sent type="anno" lang="kor" page="54_2a" n="3">ᄒᆞᆫ 婆羅門이 닐오ᄃᆡ 내 法을 뒷노ᅌᅵ다</sent>
<sent type="anno" lang="chi" page="54_2a" n="4">王迎而禮之白言。願大師闡法令聞。</sent>
<sent type="anno" lang="kor" page="54_2a" n="4">王이 마자 禮數ᄒᆞ시고 니ᄅᆞ샤ᄃᆡ 願ᄒᆞᆫᄃᆞᆫ 大師ㅣ 法을 ᄇᆞᆯ겨 들이쇼셔</sent>
<sent type="anno" lang="chi" page="54_2a" n="5">勞度差曰。大王。今日能於身上剜然千燈用供養者。乃相為說。</sent>
<sent type="anno" lang="kor" page="54_2a" n="5">婆羅門이 ᄉᆞᆯᄫᅩᄃᆡ 모매 千燈을 ᅘᅧ 供養ᄒᆞ샤ᅀᅡ ᄉᆞᆯᄫᅩ리ᅌᅵ다</sent>
<sent type="anno" lang="chi" page="54_2a" n="6">王宣命閻浮提內。却後七日剜身然燈。</sent>
<sent type="anno" lang="kor" page="54_2a" n="6">王이 閻浮提 內예 出令ᄒᆞ샤ᄃᆡ 이 後 닐웨예 모매 千燈 ᅘᅧ리라</sent>
<sent type="anno" lang="chi" page="54_2a-54_2b" n="7">人民懷愁來詣王所。有命依王如嬰兒依母。王若崩背何所親怙。</sent>
<sent type="anno" lang="kor" page="54_2a-54_2b" n="7">百姓ᄃᆞᆯ히 시름ᄒᆞ야 王ᄭᅴ 와 ᄉᆞᆯᄫᅩᄃᆡ 王곳 업스시면 누를 믿^ᄌᆞᄫᆞ리ᅌᅵᆺ고</sent>
<sent type="anno" lang="chi" page="54_2b" n="1">云何為此一婆羅門棄於一切。</sent>
<sent type="anno" lang="kor" page="54_2b" n="1">엇뎨 ᄒᆞᆫ 婆羅門 爲ᄒᆞ샤 一切ᄅᆞᆯ ᄇᆞ리시ᄂᆞ니ᅌᅵᆺ고</sent>
<sent type="anno" lang="chi" page="54_2b" n="2">汝等慎勿却我無上道心。</sent>
<sent type="anno" lang="kor" page="54_2b" n="2">王이 니ᄅᆞ샤ᄃᆡ 너희 자ᇝ간도 내 無上道心을 믈리왇디 말라</sent>
<sent type="anno" lang="chi" page="54_2b" n="3">吾為是事誓求作佛。</sent>
<sent type="anno" lang="kor" page="54_2b" n="3">내 이 일 ᄒᆞ야 盟誓ᄒᆞ야 부텨 ᄃᆞ외요ᄆᆞᆯ 求ᄒᆞ노니</sent>
<sent type="anno" lang="chi" page="54_2b" n="4">後成佛時必先度汝。</sent>
<sent type="anno" lang="kor" page="54_2b" n="4">後에 成佛ᄒᆞᆫ 저긔 반ᄃᆞ기 너희를 몬져 濟度호리라</sent>
<sent type="anno" lang="chi" page="54_2b" n="5">眾人啼哭投地懊惱。</sent>
<sent type="anno" lang="kor" page="54_2b" n="5">한 사ᄅᆞ미 ᄯᅡ해 디여 우더니</sent>
<sent type="anno" lang="chi" page="54_2b" n="6">即便剜身布諸脂炷。白大師言。</sent>
<sent type="anno" lang="kor" page="54_2b" n="6">모ᄆᆞᆯ 외파시메 기름 무텨 버리시고 니ᄅᆞ샤ᄃᆡ</sent>
<sent type="anno" lang="chi" page="54_2b" n="7">哀矜說法。然後然燈。</sent>
<sent type="anno" lang="kor" page="54_2b" n="7">어엿비 너겨 說法ᄒᆞ신 後에ᅀᅡ 블 ᅘᅧ리ᅌᅵ다</sent>
<sent type="anno" lang="chi" page="54_2b" n="8">我脫命斷不及聞之。</sent>
<sent type="anno" lang="kor" page="54_2b" n="8">나옷 ᄒᆞ다가 목수미 그츠면 몯 미처 듣ᄌᆞᄫᆞ리ᅌᅵ다</sent>
<sent type="anno" lang="chi" page="54_2b" n="9">勞度差言。常者皆盡　高者亦墮</sent>
<sent type="anno" lang="kor" page="54_2b" n="9">婆羅門이 ᄉᆞᆯᄫᅩᄃᆡ 샤ᇰ녯 거시 다 업스며 노ᄑᆞᆫ 것도 ᄠᅥ러디며</sent>
<sent type="anno" lang="chi" page="54_2b" n="10">合會有離　生者有死</sent>
<sent type="anno" lang="kor" page="54_2b" n="10">모ᄃᆞᆫ 거시 여희며 산 거시 죽ᄂᆞ니ᅌᅵ다</sent>
<sent type="anno" lang="chi" page="54_2b-54_3a" n="11">王歡喜無量。便命然燈。</sent>
<sent type="anno" lang="kor" page="54_2b-54_3a" n="11">王이 ᄀᆞ자ᇰ 깃그샤 燈 ^ ᅘᅧ라 ᄒᆞ시니</sent>
<sent type="anno" lang="chi" page="54_3a" n="1">所求之法為成佛道。當以慧明照悟眾人。</sent>
<sent type="anno" lang="kor" page="54_3a" n="1">求ᄒᆞ시논 法은 佛道 일우믈 爲ᄒᆞ샤 慧明으로 한 사ᄅᆞᄆᆞᆯ 비취여 알외요리라</sent>
<sent type="anno" lang="chi" page="54_3a" n="2">發此誓時天地大動。上至淨居皆亦震搖。</sent>
<sent type="anno" lang="kor" page="54_3a" n="2">이 盟誓 發ᄒᆞ시ᇙ 저긔 天地 ᄀᆞ자ᇰ 뮈여 우흐로 淨居에 니르리 ᄯᅩ 다 드러치더니</sent>
<sent type="anno" lang="chi" page="54_3a" n="3">見此大士不顧軀命。僉然俱下側塞虛空。啼哭流淚猶如盛雨。</sent>
<sent type="anno" lang="kor" page="54_3a" n="3">이 大士ㅣ 목숨 도라보디 아니ᄒᆞ샤ᄆᆞᆯ 보고 모다 다 ᄂᆞ려와 虛空애 ᄀᆞᄃᆞᆨᄒᆞ야 이셔 우니 누ᇇ므리 한비 ᄀᆞᆮ더니</sent>
<sent type="anno" lang="chi" page="54_3a" n="4">天帝言曰。痛惱如此心不悔耶。</sent>
<sent type="anno" lang="kor" page="54_3a" n="4">天帝 닐오ᄃᆡ 셜ᄫᅮ미 이러ᄒᆞ니 아니 뉘읏브녀</sent>
<sent type="anno" lang="chi" page="54_3a" n="5">答曰不悔。因立誓言。</sent>
<sent type="anno" lang="kor" page="54_3a" n="5">對答ᄒᆞ샤ᄃᆡ 뉘읏브디 아니ᄒᆞᅌᅵ다 ᄒᆞ시고 盟誓ᄒᆞ야 니ᄅᆞ샤ᄃᆡ</sent>
<sent type="anno" lang="chi" page="54_3a" n="6">若我始終心不悔者。</sent>
<sent type="anno" lang="kor" page="54_3a" n="6">나옷 처ᅀᅥᆷ 乃終에 뉘읏븐 ᄆᆞᅀᆞᆷ 업손딘댄</sent>
<sent type="anno" lang="chi" page="54_3a" n="7">願皆平復應念平復。</sent>
<sent type="anno" lang="kor" page="54_3a" n="7">願ᄒᆞᆫᄃᆞᆫ 다 平復ᄒᆞ고라 ᄒᆞ시니 즉재 平復ᄒᆞ니</sent>
<sent type="anno" lang="chi" page="54_3a-54_3b" n="8">時王者即佛身是(出賢愚經第一卷)。</sent>
<sent type="anno" lang="kor" page="54_3a-54_3b" n="8">그젯 王은 부텻 모^미시니라</sent>
<sent type="main" lang="chi" page="54_3b" n="1">挑目布施處。割肉代鴿處。如是諸處龍皆隨從。</sent>
<sent type="main" lang="kor" page="54_3b" n="1">눈 布施ᄒᆞ신 ᄯᅡ콰 고기 ᄇᆞ려 비두릐 ᄀᆞᄅᆞᆷᄒᆞ신 ᄯᅡ해 노니거시ᄂᆞᆯ 龍이 다 졷ᄌᆞᄫᅡ ᄒᆞ니더니</sent><!--'ᄇᆞ[리]'로 보이나 '려'의 잘못으로 판단됨.-->
<sent type="main" lang="chi" page="54_3b" n="2">是時龍王。聞佛還國啼哭雨淚。白言。</sent>
<sent type="main" lang="kor" page="54_3b" n="2">부톄 나라해 도라오려 커시ᄂᆞᆯ 龍王이 듣ᄌᆞᆸ고 울며 ᄉᆞᆯᄫᅩᄃᆡ</sent>
<sent type="main" lang="chi" page="54_3b" n="3">世尊。請佛常住。云何捨我</sent>
<sent type="main" lang="kor" page="54_3b" n="3">부텨하 엇더 나ᄅᆞᆯ ᄇᆞ리고 가시ᄂᆞᆫ고</sent>
<sent type="main" lang="chi" page="54_3b" n="4">我不見佛。當作惡事墜墮惡道。</sent>
<sent type="main" lang="kor" page="54_3b" n="4">내 부텨를 몯 보ᅀᆞᄫᆞ면 다ᇰ다ᅌᅵ 모딘 罪ᄅᆞᆯ 지ᅀᅮ려ᅌᅵ다</sent>
<sent type="main" lang="chi" page="54_3b-55a" n="5">爾時世尊安慰龍王。</sent>
<sent type="main" lang="kor" page="54_3b-55a" n="5">世尊이 ^ 龍王ᄋᆞᆯ 깃긔 호리라 ᄒᆞ샤 니ᄅᆞ샤ᄃᆡ</sent>
<sent type="main" lang="chi" page="55a" n="1">我受汝請坐汝窟中。經千五百歲。</sent>
<sent type="main" lang="kor" page="55a" n="1">내 너 爲ᄒᆞ야 이 堀애 안자 一千五百 ᄒᆡᄅᆞᆯ 이쇼리라 ᄒᆞ시고</sent>
<sent type="main" lang="chi" page="55a" n="2">時諸小龍合掌叉手。勸請世尊還入窟中。諸龍見佛坐已窟中。身上出水身下出火作十八變。小龍見已。復更增進堅固道心。</sent>
<sent type="main" lang="kor" page="55a" n="2">그 堀애 드러 안ᄌᆞ샤 十八變 ᄒᆞ야 뵈시고</sent>
<sent type="main" lang="chi" page="55a" n="3">釋迦文佛踊身入石。猶如明鏡人見面像。諸龍皆見佛在石內映現於外。</sent>
<sent type="main" lang="kor" page="55a" n="3">모미 솟ᄃᆞ라 돌해 드르시니 ᄆᆞᆯᄀᆞᆫ 거우루 ᄀᆞᆮᄒᆞ야 소개 겨신 그르메 ᄉᆞᄆᆞᆺ 뵈더니</sent>
<sent type="main" lang="chi" page="55a-55b" n="4">遠望則見近則不現。</sent>
<sent type="main" lang="kor" page="55a-55b" n="4">머리 이션 보ᅀᆞᆸ고 가ᄭᅡ^ᄫᅵ 완 몯 보ᅀᆞᄫᆞ리러라</sent>
<sent type="main" lang="chi" page="55b" n="1">諸天百千供養佛影。影亦說法。</sent>
<sent type="main" lang="kor" page="55b" n="1">百千 諸天이 佛影을 供養ᄒᆞᅀᆞᆸ거든 佛影도 說法ᄒᆞ더시다</sent>
<sent type="anno" lang="chi" page="55b" n="2">없음</sent>
<sent type="anno" lang="kor" page="55b" n="2">佛影은 그 窟애 ᄉᆞᄆᆞᆺ 보ᅀᆞᆸᄂᆞᆫ 부텻 그르메라</sent>
<sent type="poem_num" lang="chi" page="55b" n="3">其二百</sent>
<sent type="poem" lang="kor" page="55b-56a" n="4">極樂世界예 阿彌陀 功德을 世尊이 니ᄅᆞ시^니</sent>
<sent type="poem" lang="kor" page="56a" n="1">祇桓精舍애 大衆이 모댓거늘 舍利弗이 듣ᄌᆞᄫᆞ니</sent>
<sent type="anno" lang="chi" page="56a" n="2">없음</sent>
<sent type="anno" lang="kor" page="56a" n="2">祇ᄂᆞᆫ 祇陀ㅣ오 桓ᄋᆞᆫ 수프리니 祇陀樹ㅣ라 호미 ᄒᆞᆫ가지라</sent>
<sent type="poem_num" lang="chi" page="56a" n="3">其二百一</sent>
<sent type="poem" lang="kor" page="56a-56b" n="4">十萬億土 디나아 ᄒᆞᆫ 世^界 잇ᄂᆞ니 일훔이 極樂이니</sent>
<sent type="poem" lang="kor" page="56b" n="1">十劫을 ᄂᆞ려오신 ᄒᆞᆫ 부톄 겨시니 일훔이 阿彌陀ㅣ시니</sent>
<sent type="poem_num" lang="chi" page="56b" n="2">其二百二</sent>
<sent type="poem" lang="kor" page="56b" n="3">부텻 光明이 十方애 비취시며 壽命이 그슴 업스시니</sent>
<sent type="poem" lang="kor" page="56b-57a" n="4">衆生 快樂이 衆苦ᄅᆞᆯ ^ 모ᄅᆞ며 목숨이 ᄀᆞᅀᅵ 업스니</sent>
<sent type="anno" lang="chi" page="57a" n="1">없음</sent>
<sent type="anno" lang="kor" page="57a" n="1">衆苦ᄂᆞᆫ 한 受苦ㅣ라</sent>
<sent type="poem_num" lang="chi" page="57a" n="2">其二百三</sent>
<sent type="poem" lang="kor" page="57a" n="3">欄楯이 七重이며 羅網이 七重이며 七重 行樹에 四寶ㅣ ᄀᆞᄌᆞ니</sent>
<sent type="poem" lang="kor" page="57a-57b" n="4">蓮 모시 七寶ㅣ며 樓閣^이 七寶ㅣ며 四邊階道애 四寶ㅣ ᄀᆞᄌᆞ니</sent>
<sent type="anno" lang="chi" page="57b" n="1">없음</sent>
<sent type="anno" lang="kor" page="57b" n="1">階道ᄂᆞᆫ 버터ᇱ길히라</sent>
<sent type="poem_num" lang="chi" page="57b" n="2">其二百四</sent>
<sent type="poem" lang="kor" page="57b" n="3">八功德水예 蓮ㅅ고지 푸ᄃᆡ 술위ᄠᅵ ᄀᆞᆮᄒᆞ니ᅌᅵ다</sent>
<sent type="poem" lang="kor" page="57b-58a" n="4">靑黃赤白色애 靑黃^赤白光이 微妙ᄒᆞ고 香潔ᄒᆞ니ᅌᅵ다</sent>
<sent type="poem_num" lang="chi" page="58a" n="1">其二百五</sent>
<sent type="poem" lang="kor" page="58a" n="2">晝夜 六時예 曼陀羅花ㅣ 듣거든 하ᄂᆞᆳ 風流ㅣ 그츬 슷 업스니</sent>
<sent type="poem" lang="kor" page="58a-58b" n="3">每日 淸旦애 曼陀羅^花ᄅᆞᆯ 담아 諸佛 供養이 그츬 슷 업스니</sent>
<sent type="anno" lang="chi" page="58b" n="1">없음</sent>
<sent type="anno" lang="kor" page="58b" n="1">淸旦ᄋᆞᆫ ᄆᆞᆯᄀᆞᆫ 아ᄎᆞ미라</sent>
<sent type="poem_num" lang="chi" page="58b" n="2">其二百六</sent>
<sent type="poem" lang="kor" page="58b" n="3">衆生이 阿鞞跋致며 一生補處ㅣ 하거시니 惡道ㅅ 일훔이 이시리ᅌᅵᆺ가</sent>
<sent type="poem" lang="kor" page="58b-59a" n="4">阿彌陀佛ㅅ 變化로 ^ 法音을 너피실ᄊᆡ 雜色 衆鳥ᄅᆞᆯ 내시니ᅌᅵ다</sent>
<sent type="anno" lang="chi" page="59a" n="1">없음</sent>
<sent type="anno" lang="kor" page="59a" n="1">雜色 衆鳥ᄂᆞᆫ 雜비쳇 여러 새라</sent>
<sent type="poem_num" lang="chi" page="59a" n="2">其二百七</sent>
<sent type="poem" lang="kor" page="59a" n="3">白鶴과 孔雀과 鸚鵡와 舍利와 迦陵頻伽 共命之鳥ㅣ 이샤</sent>
<sent type="poem" lang="kor" page="59b" n="1">五根과 五力과 七菩提 八聖道分을 밤과 낮과 演暢ᄒᆞᄂᆞ니ᅌᅵ다</sent>
<sent type="poem_num" lang="chi" page="59b" n="2">其二百八</sent>
<sent type="poem" lang="kor" page="59b" n="3">微風이 디나니 羅網 行樹에 微妙聲이 뮈여 나ᄂᆞ니</sent>
<sent type="poem" lang="kor" page="60a" n="1">온 가지 즈믄 가지 種種 風流ㅅ 소리 一時예 니ᄂᆞᆫ ᄃᆞᆺ ᄒᆞ니</sent>
<sent type="poem_num" lang="chi" page="60a" n="2">其二百九</sent>
<sent type="poem" lang="kor" page="60a" n="3">行樹ㅅ 소리와 羅網ㅅ 소리와 새 소리ᄅᆞᆯ 드러 이샤</sent>
<sent type="poem" lang="kor" page="60a" n="4">念佛 ᄆᆞᅀᆞᆷ과 念法 ᄆᆞᅀᆞᆷ과 念僧 ᄆᆞᅀᆞᆷᄋᆞᆯ 내ᄂᆞ니ᅌᅵ다</sent>
<sent type="poem_num" lang="chi" page="60b" n="1">其二百十</sent>
<sent type="poem" lang="kor" page="60b" n="2">阿彌陀ㅅ 일훔을 稱念이 至誠이면 功德이 ᄀᆞᇫ 업스리ᅌᅵ다</sent>
<sent type="anno" lang="chi" page="60b" n="3">없음</sent>
<sent type="anno" lang="kor" page="60b" n="3">稱念은 일ᄏᆞ라 念ᄒᆞᆯ씨라</sent>
<sent type="poem" lang="kor" page="60b" n="4">若一日 若二日 三四五六七日에 功德이 어루 일리ᅌᅵ다</sent>
<sent type="anno" lang="chi" page="60b-61a" n="5">없음</sent>
<sent type="anno" lang="kor" page="60b-61a" n="5">若一日ᄋᆞᆫ ᄒᆞᆯ리어나 ᄒᆞ^논 마리라</sent>
<sent type="poem_num" lang="chi" page="61a" n="1">其二百十一</sent>
<sent type="poem" lang="kor" page="61a" n="2">이 목숨 ᄆᆞᄎᆞᆯ 날애 阿彌陀ㅣ 聖衆 ᄃᆞ리샤 가ᇙ 길ᄒᆞᆯ 알외시리</sent>
<sent type="anno" lang="chi" page="61a" n="3">없음</sent>
<sent type="anno" lang="kor" page="61a" n="3">가ᇙ 길 알외샤ᄆᆞᆫ 아랫 卷에 닐어 겨시니라</sent>
<sent type="poem" lang="kor" page="61a-61b" n="4">七寶池蓮ㅅ곶 우희 轉女爲男ᄒᆞ야 죽사릴 모ᄅᆞ리^니</sent>
<sent type="anno" lang="chi" page="61b" n="1">없음</sent>
<sent type="anno" lang="kor" page="61b" n="1">轉女爲男ᄋᆞᆫ 겨지븨 모미 올마 남지니 ᄃᆞ욀씨라</sent>
<sent type="anno" lang="chi" page="61b" n="2">없음</sent>
<sent type="anno" lang="kor" page="61b" n="2">이 世界ㅅ 겨지비 뎨 가 나ᇙ 사ᄅᆞᄆᆞᆫ 蓮 모새 ᄀᆞᆺ 다ᄃᆞᄅᆞ면 男子ㅣ ᄃᆞ외ᄂᆞ니라</sent>
<sent type="main" lang="chi" page="61b" n="3">如是我聞：　一時，佛在舍衛國祇樹給孤獨園，與大比丘僧千二百五十人俱，</sent><!--佛說阿彌陀經-->
<sent type="main" lang="kor" page="61b" n="3">부톄 祇樹給孤獨園에 겨샤 굴근 比丘쥬ᇰ 一千 二百 쉰 사ᄅᆞᆷ과 ᄒᆞᆫ ᄃᆡ 잇더시니</sent>
<sent type="main" lang="chi" page="61b-62a" n="4">皆是大阿羅漢，衆所知識。長老舍利弗、摩訶目乾連、摩訶迦葉、摩訶迦栴延、摩訶拘絺羅、離婆多、周梨槃陀迦、難陀、阿難陀、羅睺羅、憍梵波提、賓頭盧頗羅墮、迦留陀夷、摩訶劫賓那、薄俱羅、阿㝹樓馱，如是等諸大弟子，</sent>
<sent type="main" lang="kor" page="61b-62a" n="4">다 大阿羅漢앳 모다 아논 舍利^弗 目揵連 摩訶迦葉 摩訶迦栴延 等 굴근 弟子ᄃᆞᆯ콰</sent>
<sent type="main" lang="chi" page="62a" n="1">并諸菩薩摩訶薩——文殊師利法王子、</sent>
<sent type="main" lang="kor" page="62a" n="1">菩薩摩訶薩 文殊師利 法王子</sent>
<sent type="anno" lang="chi" page="62a" n="2">없음</sent>
<sent type="anno" lang="kor" page="62a" n="2">摩訶ᄂᆞᆫ 클씨니 菩薩摩訶薩ᄋᆞᆫ 菩薩ㅅ 中에 큰 菩薩이라</sent>
<sent type="anno" lang="chi" page="62a" n="3">없음</sent>
<sent type="anno" lang="kor" page="62a" n="3">文殊師利ᄂᆞᆫ 妙德이라 ᄒᆞ논 마리라</sent>
<sent type="anno" lang="chi" page="62a" n="4">없음</sent>
<sent type="anno" lang="kor" page="62a" n="4">法王子ᄂᆞᆫ 佛子ㅣ라 호미 ᄀᆞᆮᄒᆞ니라</sent>
<sent type="main" lang="chi" page="62a-62b" n="5">阿逸多菩薩、乾陀訶提菩薩、常精進菩薩，與如是等諸大菩薩，</sent>
<sent type="main" lang="kor" page="62a-62b" n="5">阿逸多菩^薩 乾陀訶提菩薩 常精進菩薩 이러틋 ᄒᆞᆫ 굴근 菩薩ᄃᆞᆯ콰</sent>
<sent type="main" lang="chi" page="62b" n="1">及釋提桓因等無量諸天大衆俱。</sent>
<sent type="main" lang="kor" page="62b" n="1">釋提桓因 等 無量諸天大衆과 ᄒᆞᆫ ᄃᆡ 잇더시니</sent>
<sent type="main" lang="chi" page="62b-63a" n="2">爾時，佛告長老舍利弗：「從是西方過十萬億佛土，有世界名曰極樂。</sent>
<sent type="main" lang="kor" page="62b-63a" n="2">부톄 舍利弗ᄃᆞ려 니ᄅᆞ샤ᄃᆡ 일롯 西方ᄋᆞ로 十萬億 부텻 ᄯᅡᄒᆞᆯ 디나가 世界 이^쇼ᄃᆡ 일후미 極樂이라</sent>
<sent type="anno" lang="chi" page="63a" n="1">없음</sent>
<sent type="anno" lang="kor" page="63a" n="1">極樂ᄋᆞᆫ ᄀᆞ자ᇰ 즐거ᄫᅳᆯ씨라</sent>
<sent type="main" lang="chi" page="63a" n="2">其土有佛，號阿彌陀，今現在說法。</sent>
<sent type="main" lang="kor" page="63a" n="2">그 ᄯᅡ해 부톄 겨샤ᄃᆡ 일후미 阿彌陀ㅣ시니 이제 現ᄒᆞ야 겨샤 說法ᄒᆞ시ᄂᆞ니라</sent>
<sent type="anno" lang="chi" page="63a" n="3">없음</sent>
<sent type="anno" lang="kor" page="63a" n="3">阿彌陀ᄂᆞᆫ 無量壽ㅣ라 혼 마리니 無量壽는 그지업슨 목수미라</sent>
<sent type="main" lang="chi" page="63a" n="4">舍利弗！彼土何故名爲極樂？</sent>
<sent type="main" lang="kor" page="63a" n="4">舍利弗아 뎌 ᄯᅡᄒᆞᆯ 엇던 젼ᄎᆞ로 일후믈 極樂이라 ᄒᆞ거뇨</sent>
<sent type="main" lang="chi" page="63a-63b" n="5">其國衆生無有衆苦，但受諸樂，故名極樂。</sent>
<sent type="main" lang="kor" page="63a-63b" n="5">그 나랏 衆生^이 한 受苦ㅣ 업고 오직 여러 가짓 快樂ᄋᆞᆯ 누릴ᄊᆡ 일후믈 極樂이라 ᄒᆞᄂᆞ니라</sent>
<sent type="main" lang="chi" page="63b" n="1">又舍利弗！極樂國土，七重欄楯、</sent>
<sent type="main" lang="kor" page="63b" n="1">ᄯᅩ 舍利弗아 極樂國土애 七重 欄楯과</sent>
<sent type="anno" lang="chi" page="63b" n="2">없음</sent>
<sent type="anno" lang="kor" page="63b" n="2">七重은 닐굽 ᄇᆞ리오 欄ᄋᆞᆫ 欄干이오 楯은 欄干앳 너리라</sent>
<sent type="main" lang="chi" page="63b-64a" n="3">七重羅網、七重行樹，皆是四寶</sent>
<sent type="main" lang="kor" page="63b-64a" n="3">七重 羅網과 [羅網ᄋᆞᆫ 그므리라] 七重 行樹왜 다 네가짓 보^ᄇᆡ니</sent>
<sent type="main" lang="chi" page="64a" n="1">周匝圍繞，是故彼國名曰極樂。　</sent>
<sent type="main" lang="kor" page="64a" n="1">두루 둘어 범그러 이실ᄊᆡ 일후믈 極樂이라 ᄒᆞᄂᆞ니라</sent><!--cf. 阿彌：둘어실ᄊᆡ, 阿彌活字本：둘어 범그러 이실ᄊᆡ-->
<sent type="main" lang="chi" page="64a" n="2">「又舍利弗！極樂國土有七寶池，八功德水充滿其中，</sent>
<sent type="main" lang="kor" page="64a" n="2">ᄯᅩ 舍利弗아 極樂國土애 七寶 모시 잇ᄂᆞ니 八功德水 ᄀᆞᄃᆞᆨᄒᆞ고</sent>
<sent type="main" lang="chi" page="64a" n="3">池底純以金沙布地。</sent>
<sent type="main" lang="kor" page="64a" n="3">못 미틔 고ᄅᆞᆫ 金 몰애로 ᄯᅡᄒᆞᆯ ᄭᆞᆯ오</sent>
<sent type="main" lang="chi" page="64a-64b" n="4">四邊階道，金、銀、琉璃、頗梨合成。上有樓閣，</sent>
<sent type="main" lang="kor" page="64a-64b" n="4">네 ᄀᆞᆺ 버터ᇱ 길헤 金 銀 瑠璃 玻瓈로 뫼호아 ᄆᆡᇰᄀᆞᆯ오 우희 樓^閣이 이쇼ᄃᆡ</sent>
<sent type="anno" lang="chi" page="64b" n="1">없음</sent>
<sent type="anno" lang="kor" page="64b" n="1">閣ᄋᆞᆫ 굴근 지비라</sent>
<sent type="main" lang="chi" page="64b" n="2">亦以金、銀、琉璃、頗梨、車璩、赤珠、馬瑙而嚴飾之。</sent>
<sent type="main" lang="kor" page="64b" n="2">ᄯᅩ 金銀 瑠璃 玻瓈 硨磲 赤珠 瑪瑙로 싁싀기 ᄭᅮ몟ᄂᆞ니</sent>
<sent type="main" lang="chi" page="64b" n="3">池中蓮花，大如車輪，</sent>
<sent type="main" lang="kor" page="64b" n="3">모샛 蓮花ㅣ 킈 술윗 바회만 호ᄃᆡ</sent>
<sent type="main" lang="chi" page="64b-65a" n="4">靑色靑光，黃色黃光，赤色赤光，白色白光，微妙香潔。</sent>
<sent type="main" lang="kor" page="64b-65a" n="4">靑色靑光이며 黃色黃光이며 赤色赤光이며 白色白光이라 微妙코 香^潔ᄒᆞ니</sent>
<sent type="anno" lang="chi" page="65a" n="1">없음</sent>
<sent type="anno" lang="kor" page="65a" n="1">香潔은 옷곳ᄒᆞ고 조ᄒᆞᆯ씨라</sent>
<sent type="main" lang="chi" page="65a" n="2">舍利弗！極樂國土成就如是功德莊嚴。</sent>
<sent type="main" lang="kor" page="65a" n="2">舍利弗아 極樂國土ㅣ 이러히 功德莊嚴이 이러 잇ᄂᆞ니라</sent>
<sent type="main" lang="chi" page="65a" n="3">「又舍利弗！彼佛國土，常作天樂，</sent>
<sent type="main" lang="kor" page="65a" n="3">ᄯᅩ 舍利弗아 뎌 나라해 샤ᇰ녜 하ᄂᆞᆳ 푸ᇰ류 ᄒᆞ고</sent>
<sent type="main" lang="chi" page="65a" n="4">黃金爲地，晝夜六時</sent>
<sent type="main" lang="kor" page="65a" n="4">黃金이 ᄯᅡ히 ᄃᆞ외오 밤낫 여슷 ᄢᅳ로</sent>
<sent type="anno" lang="chi" page="65a" n="5">없음</sent>
<sent type="anno" lang="kor" page="65a" n="5">여슷 ᄢᅵ니ᄂᆞᆫ 낫 세 밤 세히라</sent>
<sent type="main" lang="chi" page="65a" n="6">天雨曼陀羅華。</sent>
<sent type="main" lang="kor" page="65a" n="6">하ᄂᆞᆳ 曼陀羅花ㅣ 듣거든</sent>
<sent type="main" lang="chi" page="65a-65b" n="7">其國衆生，常以淸旦，各以衣[袖-由+戒]盛衆妙華，供養他方十萬億佛；</sent>
<sent type="main" lang="kor" page="65a-65b" n="7">그 ᄯᅡᆺ 衆^生이 샤ᇰ녜 아ᄎᆞᆷ마다 各各 衣裓에 [衣裓은 곳 담ᄂᆞᆫ 거시니 오ᄌᆞ락 ᄀᆞᄐᆞᆫ 거시라] 한 고ᄫᆞᆫ 고ᄌᆞᆯ 다마다가 다ᄅᆞᆫ 나랏 十萬億弗을 供養ᄒᆞᅀᆞᆸ고</sent>
<sent type="main" lang="chi" page="65b" n="1">卽以食時，還到本國，飯食經行。</sent>
<sent type="main" lang="kor" page="65b" n="1">즉자히 밥 머그ᇙ ᄢᅳ로 믿나라해 도라와 밥 먹고 두루 ᄃᆞᆮ니ᄂᆞ니</sent>
<sent type="main" lang="chi" page="65b-66a" n="2">舍利弗！極樂國土成就如是功德莊嚴。</sent>
<sent type="main" lang="kor" page="65b-66a" n="2">舍利弗아 極樂國土ㅣ 이러히 功德莊嚴^이 이러 잇ᄂᆞ니라</sent>
<sent type="main" lang="chi" page="66a" n="1">「復次舍利弗！彼國常有種種奇妙雜色之鳥——</sent>
<sent type="main" lang="kor" page="66a" n="1">ᄯᅩ 舍利弗아 뎌 나라해 샤ᇰ녜 갓갓 奇妙ᄒᆞᆫ 雜色 鳥ㅣ</sent>
<sent type="anno" lang="chi" page="66a" n="2">없음</sent>
<sent type="anno" lang="kor" page="66a" n="2">奇妙ᄂᆞᆫ 奇特고 微妙ᄒᆞᆯ씨오 雜色ᄋᆞᆫ 여러 비치라</sent>
<sent type="main" lang="chi" page="66a" n="3">白鵠、孔雀、鸚鵡、舍利、</sent>
<sent type="main" lang="kor" page="66a" n="3">白鶴과 [白鶴ᄋᆞᆫ ᄒᆡᆫ 두루미라] 孔雀과 鸚鵡와 舍利와</sent>
<sent type="anno" lang="chi" page="66a" n="4">없음</sent>
<sent type="anno" lang="kor" page="66a" n="4">舍利ᄂᆞᆫ 보ᇝ 곳고리라 혼 마리라</sent>
<sent type="main" lang="chi" page="66a-66b" n="5">迦陵頻伽、共命之鳥。是諸衆鳥，晝夜六時出和雅音，</sent>
<sent type="main" lang="kor" page="66a-66b" n="5">迦陵頻伽와 共命鳥ㅣ 이런 여러 새ᄃᆞᆯ히 ^ 밤낫 여슷 ᄢᅳ로 和雅ᄒᆞᆫ 소리ᄅᆞᆯ 내ᄂᆞ니</sent>
<sent type="anno" lang="chi" page="66b" n="1">없음</sent>
<sent type="anno" lang="kor" page="66b" n="1">和ᄂᆞᆫ 溫和ᄒᆞᆯ씨오 雅ᄂᆞᆫ 正ᄒᆞᆯ씨라</sent>
<sent type="main" lang="chi" page="66b" n="2">其音演暢五根、五力、七菩提分、八聖道分如是等法。</sent>
<sent type="main" lang="kor" page="66b" n="2">그 소리 五根 五力과 七菩提分과 八聖道分과 이트렛 法을 演暢ᄒᆞ거든</sent>
<sent type="anno" lang="chi" page="66b" n="3">없음</sent>
<sent type="anno" lang="kor" page="66b" n="3">演은 너필씨오 暢ᄋᆞᆫ 기러 나며 ᄉᆞᄆᆞᄎᆞᆯ씨라</sent>
<sent type="main" lang="chi" page="66b-67a" n="4">其土衆生聞是音已，皆悉念佛、念法、念僧。</sent>
<sent type="main" lang="kor" page="66b-67a" n="4">그 ᄯᅡᆺ 衆生이 이 소리 듣고 다 念佛ᄒᆞ며 念法ᄒᆞ며 念^僧ᄒᆞᄂᆞ니라</sent>
<sent type="main" lang="chi" page="67a" n="1">舍利弗！汝勿謂：『此鳥實是罪報所生。』</sent>
<sent type="main" lang="kor" page="67a" n="1">舍利弗아 네 이 새ᄅᆞᆯ 罪 지ᅀᅮᆫ 果報로 나다 너기디 말라</sent>
<sent type="main" lang="chi" page="67a" n="2">所以者何？彼佛國土無三惡趣。</sent>
<sent type="main" lang="kor" page="67a" n="2">엇뎨어뇨 ᄒᆞ란ᄃᆡ 뎌 나라해 三惡道ㅣ 업스니</sent>
<sent type="anno" lang="chi" page="67a" n="3">없음</sent>
<sent type="anno" lang="kor" page="67a" n="3">三惡道ᄂᆞᆫ 세 구즌 길히니 地獄 餓鬼 畜生이라</sent>
<sent type="main" lang="chi" page="67a" n="4">舍利弗！其佛國土尚無三惡道之名，何況有實？</sent>
<sent type="main" lang="kor" page="67a" n="4">舍利弗아 뎌 나라해 惡道ㅅ 일훔도 업거니 ᄒᆞᄆᆞᆯ며 眞實ㅅ 새 이시리여</sent>
<sent type="main" lang="chi" page="67a-67b" n="5">是諸衆鳥皆是阿彌陀佛欲令法音宣流變化所作。</sent>
<sent type="main" lang="kor" page="67a-67b" n="5">이 ^ 새ᄃᆞᆯᄒᆞᆫ 다 阿彌陀佛이 法音을 펴리라 ᄒᆞ샤 變化로 지ᅀᅳ시니라</sent>
<sent type="anno" lang="chi" page="67b" n="1">없음</sent>
<sent type="anno" lang="kor" page="67b" n="1">法音은 法 소리라</sent>
<sent type="main" lang="chi" page="67b" n="2">舍利弗！彼佛國土，微風吹動，諸寶行樹及寶羅網出微妙音，譬如百千種樂同時俱作，</sent>
<sent type="main" lang="kor" page="67b" n="2">舍利弗아 뎌 나라해 ᄀᆞᄆᆞᆫᄒᆞᆫ ᄇᆞᄅᆞ미 行樹 羅網ᄋᆞᆯ 불면 微妙ᄒᆞᆫ 소리 나ᄃᆡ 百千가짓 푸ᇰᄅᆔ ᄒᆞᆫᄢᅴ ᄒᆞᄂᆞᆫ ᄃᆞᆺ ᄒᆞ니</sent>
<sent type="main" lang="chi" page="67b-68a" n="3">聞是音者皆自然生念佛、念法、念僧之心。</sent>
<sent type="main" lang="kor" page="67b-68a" n="3">이 소리 드르면 自然히 念佛 ^ 念法 念僧홀 ᄆᆞᅀᆞᄆᆞᆯ 내ᄂᆞ니</sent>
<sent type="main" lang="chi" page="68a" n="1">舍利弗！其佛國土成就如是功德莊嚴。</sent>
<sent type="main" lang="kor" page="68a" n="1">舍利弗아 그 부텻 國土ㅣ 이러히 功德莊嚴이 이러 잇ᄂᆞ니라</sent>
<sent type="main" lang="chi" page="68a" n="2">「舍利弗！於汝意云何？</sent>
<sent type="main" lang="kor" page="68a" n="2">舍利弗아 네 ᄠᅳ덴 엇더뇨</sent>
<sent type="main" lang="chi" page="68a" n="3">彼佛何故號阿彌陀？</sent>
<sent type="main" lang="kor" page="68a" n="3">부톄 엇던 젼ᄎᆞ로 號ᄅᆞᆯ 阿彌陀ㅣ시다 ᄒᆞ거뇨</sent>
<sent type="main" lang="chi" page="68a-68b" n="4">舍利弗！彼佛光明無量，照十方國無所障礙，是故號爲阿彌陀。</sent>
<sent type="main" lang="kor" page="68a-68b" n="4">舍利弗아 뎌 부텻 光明이 그지업서 十^方 나라ᄒᆞᆯ 비취샤ᄃᆡ ᄀᆞ린 ᄃᆡ 업스실ᄊᆡ 號ᄅᆞᆯ 阿彌陀ㅣ시다 ᄒᆞᄂᆞ니라</sent>
<sent type="main" lang="chi" page="68b" n="1">又舍利弗！彼佛壽命及其人民，無量無邊阿僧祇劫，故名阿彌陀。</sent>
<sent type="main" lang="kor" page="68b" n="1">ᄯᅩ 舍利弗아 뎌 부텻 목숨과 그ᅌᅦᆺ 百姓이 無量無邊 阿僧祇劫일ᄊᆡ 일후믈 阿彌陀ㅣ시다 ᄒᆞᄂᆞ니</sent>
<sent type="main" lang="chi" page="68b-69a" n="2">舍利弗！阿彌陀佛成佛已來，於今十劫。</sent>
<sent type="main" lang="kor" page="68b-69a" n="2">舍利弗아 阿彌陀佛이 成佛^ᄒᆞ거신 디 이제 열 劫이라</sent>
<sent type="main" lang="chi" page="69a" n="1">又舍利弗！彼佛有無量無邊聲聞弟子，</sent>
<sent type="main" lang="kor" page="69a" n="1">ᄯᅩ 舍利弗아 뎌 부톄 無量無邊 聲聞弟子ᄅᆞᆯ 두겨시니</sent>
<sent type="main" lang="chi" page="69a" n="2">皆阿羅漢，非是算數之所能知；</sent>
<sent type="main" lang="kor" page="69a" n="2">다 阿羅漢이니 筭ᄋᆞ로 몯내 혜여 알리며</sent>
<sent type="main" lang="chi" page="69a" n="3">諸菩薩，亦復如是。</sent>
<sent type="main" lang="kor" page="69a" n="3">菩薩衆도 ᄯᅩ 이ᄀᆞ티 하니</sent>
<sent type="main" lang="chi" page="69a-69b" n="4">舍利弗！彼佛國土，成就如是功德莊嚴。</sent>
<sent type="main" lang="kor" page="69a-69b" n="4">舍利弗아 뎌 부텻 國土ㅣ 이러히 功德莊嚴이 이^러 잇ᄂᆞ니라</sent>
<sent type="main" lang="chi" page="69b" n="1">「又舍利弗！極樂國土衆生生者，皆是阿鞞跋致。</sent>
<sent type="main" lang="kor" page="69b" n="1">ᄯᅩ 舍利弗아 極樂國土애 난 衆生ᄋᆞᆫ 다 阿鞞跋致니</sent>
<sent type="main" lang="chi" page="69b" n="2">없음</sent>
<sent type="anno" lang="kor" page="69b" n="2">阿鞞跋致ᄂᆞᆫ 믈리그우디 아니타 혼 마리니</sent>
<sent type="anno" lang="chi" page="69b" n="3">없음</sent>
<sent type="anno" lang="kor" page="69b" n="3">므르디 아니호미 세 ᄠᅳ디 잇ᄂᆞ니</sent>
<sent type="anno" lang="chi" page="69b" n="4">없음</sent>
<sent type="anno" lang="kor" page="69b" n="4">空位예 드러 므르디 아니홈과 假行애 드러 므르디 아니홈과 中念에 드러 므르디 아니홈괘라</sent>
<sent type="anno" lang="chi" page="69b" n="5">없음</sent>
<sent type="anno" lang="kor" page="69b" n="5">ᄒᆞᆫ 念도 相 업수미 空이니 긔 般若ㅣ니 두 生死ᄅᆞᆯ 여흴ᄊᆡ니라</sent>
<sent type="anno" lang="chi" page="69b-70a" n="6">없음</sent>
<sent type="anno" lang="kor" page="69b-70a" n="6">몯 ᄀᆞᄌᆞᆫ 法 업수미 假ㅣ니 假ᄂᆞᆫ 빌씨니 本來 업슨 거긔 ^ 法 이슈미 비룸 ᄀᆞᆮᄒᆞ니라</sent>
<sent type="anno" lang="chi" page="70a" n="1">없음</sent>
<sent type="anno" lang="kor" page="70a" n="1">긔 解脫이니 ᄒᆡᇰ뎌기 ᄀᆞᄌᆞᆯᄊᆡ니라</sent>
<sent type="anno" lang="chi" page="70a" n="2">없음</sent>
<sent type="anno" lang="kor" page="70a" n="2">ᄒᆞ나토 아니며 다ᄅᆞ도 아니호미 中이니 긔 法身이니 眞實ㅅ 境界ᄅᆞᆯ 證ᄒᆞᆯᄊᆡ니라</sent>
<sent type="anno2" lang="chi" page="70a" n="3">없음</sent>
<sent type="anno2" lang="kor" page="70a" n="3">두 生死ᄂᆞᆫ 分段生死와 變易生死ㅣ니 分ᄋᆞᆫ 제여고ᇝ 가니니 목수믜 그지라</sent>
<sent type="anno3" lang="chi" page="70a" n="4">없음</sent>
<sent type="anno3" lang="kor" page="70a" n="4">段ᄋᆞᆫ 그티니 모ᄆᆡ 얼구리라</sent>
<sent type="anno3" lang="chi" page="70a" n="5">없음</sent>
<sent type="anno3" lang="kor" page="70a" n="5">變易ᄋᆞᆫ 고텨 ᄃᆞ욀씨니 因이 올ᄆᆞ며 果ㅣ 밧골씨라</sent>
<sent type="main" lang="chi" page="70a" n="6">其中多有一生補處，其數甚多，非是算數所能知之，</sent>
<sent type="main" lang="kor" page="70a" n="6">그 中에 一生補處ㅣ 해 이셔 그 數ㅣ 筭ᄋᆞ로 몯내 알리오</sent>
<sent type="main" lang="chi" page="70a-70b" n="7">但可以無量無邊阿僧祇劫說。</sent>
<sent type="main" lang="kor" page="70a-70b" n="7">오직 無量^無邊 阿僧祇로 닐오ᇙ디니</sent>
<sent type="main" lang="chi" page="70b" n="1">舍利弗！衆生聞者，應當發願，願生彼國。</sent>
<sent type="main" lang="kor" page="70b" n="1">舍利弗아 衆生이 드러든 뎌 나라해 나고져 發願ᄒᆞ야ᅀᅡ ᄒᆞ리니</sent>
<sent type="main" lang="chi" page="70b" n="2">所以者何？得與如是諸上善人俱會一處。</sent>
<sent type="main" lang="kor" page="70b" n="2">엇뎨어뇨 ᄒᆞ란ᄃᆡ 이러ᄒᆞᆫ ᄆᆞᆺ 어딘 사ᄅᆞᆷᄃᆞᆯ콰 ᄒᆞᆫ ᄃᆡ 이시릴ᄊᆡ니라</sent>
<sent type="main" lang="chi" page="70b-71a" n="3">「舍利弗！不可以少善根福德因緣，得生彼國。</sent>
<sent type="main" lang="kor" page="70b-71a" n="3">舍利弗아 죠고맛 善根福德 因緣으로 뎌 나라해 나디 몯ᄒᆞ^ᄂᆞ니</sent>
<sent type="main" lang="chi" page="71a" n="1">舍利弗！若有善男子、善女人，</sent>
<sent type="main" lang="kor" page="71a" n="1">舍利弗아 ᄒᆞ다가 善男子ㅣ어나 善女人이어나</sent>
<sent type="anno" lang="chi" page="71a" n="2">없음</sent>
<sent type="anno" lang="kor" page="71a" n="2">善男子ᄂᆞᆫ 이든 남지니오 善女人ᄋᆞᆫ 이든 겨지비라</sent>
<sent type="main" lang="chi" page="71a" n="3">聞說阿彌陀佛，執持名號，</sent>
<sent type="main" lang="kor" page="71a" n="3">阿彌陀佛ㅅ 일후믈 디니ᅀᆞᄫᅡ ᄒᆞᆯ리어나</sent>
<sent type="main" lang="chi" page="71a" n="4">若一日、若二日、若三日、若四日、若五日、若六日、若七日，一心不亂。</sent>
<sent type="main" lang="kor" page="71a" n="4">이트리어나 사ᄋᆞ리어나 나ᄋᆞ리어나 다쐐어나 여쐐어나 닐웨어나 ᄆᆞᅀᆞᄆᆞᆯ 고ᄌᆞ기 머거 섯디 아니ᄒᆞ면</sent>
<sent type="main" lang="chi" page="71a-71b" n="5">其人臨命終時，阿彌陀佛與諸聖衆現在其前。</sent>
<sent type="main" lang="kor" page="71a-71b" n="5">그 ^ 사ᄅᆞ미 命終ᄒᆞᆯ 쩌긔 阿彌陀佛이 聖衆 ᄃᆞ리시고 알ᄑᆡ 와 뵈시리니</sent>
<sent type="main" lang="chi" page="71b" n="1">是人終時，心不顛倒，</sent>
<sent type="main" lang="kor" page="71b" n="1">이 사ᄅᆞᆷ 命終ᄒᆞᇙ 저긔 ᄆᆞᅀᆞ미 어즐티 아니ᄒᆞ야</sent><!--'어즐티' cf. 阿彌：가ᄭᆞ디-->
<sent type="main" lang="chi" page="71b" n="2">卽得往生阿彌陀佛極樂國土。</sent>
<sent type="main" lang="kor" page="71b" n="2">즉자히 極樂國土애 가아 나리니</sent>
<sent type="main" lang="chi" page="71b" n="3">舍利弗！我見是利，故說此言。</sent>
<sent type="main" lang="kor" page="71b" n="3">舍利弗아 내 이런 利ᄅᆞᆯ 볼ᄊᆡ 이런 마ᄅᆞᆯ ᄒᆞ노니</sent>
<sent type="main" lang="chi" page="71b-72a" n="4">若有衆生聞是說者，應當發願生彼國土。</sent>
<sent type="main" lang="kor" page="71b-72a" n="4">이 말 드른 衆生ᄋᆞᆫ 뎌 나라^해 나고져 發願ᄒᆞ야ᅀᅡ ᄒᆞ리라</sent><!--cf. 阿彌：衆生이 이 말 드르니ᄂᆞᆫ阿彌：發願호ᇙ 디니라-->
<sent type="main" lang="chi" page="72a" n="1">「舍利弗！如我今者，讚歎阿彌陀佛不可思議功德；</sent>
<sent type="main" lang="kor" page="72a" n="1">舍利弗아 내 이제 阿彌陀佛ㅅ 不可思議 功德利ᄅᆞᆯ [不可思議ᄂᆞᆫ 어루 ᄉᆞ라ᇰᄒᆞ야 議論 몯ᄒᆞᆯ씨니 ᄀᆞ자ᇰ 하ᄆᆞᆯ 니르니라]讚歎ᄒᆞᅀᆞᄫᅩᆷᄀᆞ티</sent>
<sent type="main" lang="chi" page="72a-72b" n="2">東方亦有阿閦鞞佛、須彌相佛、大須彌佛、須彌光佛、妙音佛，如是等恒河沙數諸佛，</sent>
<sent type="main" lang="kor" page="72a-72b" n="2">東方애도 阿閦鞞佛 須彌相佛 大須彌佛 須^彌光佛 妙音佛 等 恒河沙數 諸佛와</sent>
<sent type="anno" lang="chi" page="72b" n="1">없음</sent>
<sent type="anno" lang="kor" page="72b" n="1">恒河沙ᄂᆞᆫ 恒河앳 몰애니 부톄 ᄌᆞ조 이 믌 ᄀᆞᅀᅢ 와 說法ᄒᆞ실ᄊᆡ 만ᄒᆞᆫ 數를 이 몰애로 가ᄌᆞᆯ벼 니르시ᄂᆞ니라</sent>
<sent type="main" lang="chi" page="72b-73a" n="2">「舍利弗！南方世界有日月燈佛、名聞光佛、大焰肩佛、須彌燈佛、無量精進佛，如是等恒河沙數諸佛，各於其國出廣長舌相，遍覆三千大千世界，說誠實言：『汝等衆生，當信是稱讚不可思議功德一切諸佛所護念經。』</sent>
<sent type="main" lang="kor" page="72b-73a" n="2">南方世界예 日月燈佛 名聞光佛 大焰肩佛 須彌燈佛 無量精進佛 等 ^ 恒河沙數 諸佛와</sent>
<sent type="main" lang="chi" page="73a" n="1">「舍利弗！西方世界有無量壽佛、無量相佛、無量幢佛、大光佛、大明佛、寶相佛、淨光佛，如是等恒河沙數諸佛，各於其國出廣長舌相，遍覆三千大千世界，說誠實言：『汝等衆生，當信是稱讚不可思議功德一切諸佛所護念經。』</sent>
<sent type="main" lang="kor" page="73a" n="1">西方世界예 無量壽佛 無量相佛 無量幢佛 大光佛 大明佛 寶相佛 淨光佛 等 恒河沙數 諸佛와</sent>
<sent type="main" lang="chi" page="73a-73b" n="2">舍利弗！北方世界有焰肩佛、最勝音佛、難沮佛、日生佛、網明佛，如是等恒河沙數諸佛，各於其國出廣長舌相，遍覆三千大千世界，說誠實言：『汝等衆生，當信是稱讚不可思議功德一切諸佛所護念經。』</sent>
<sent type="main" lang="kor" page="73a-73b" n="2">北方世界예 焰肩佛 最勝音^佛 難沮佛 日生佛 網明佛 等 恒河沙數 諸佛와</sent>
<sent type="main" lang="chi" page="73b" n="1">「舍利弗！下方世界有師子佛、名聞佛、名光佛、達摩佛、法幢佛、持法佛，如是等恒河沙數諸佛，各於其國出廣長舌相，遍覆三千大千世界，說誠實言：『汝等衆生，當信是稱讚不可思議功德一切諸佛所護念經。』</sent>
<sent type="main" lang="kor" page="73b" n="1">下方世界예 師子佛 名聞佛 名光佛 達磨佛 法幢佛 持法佛 等 恒河沙數 諸佛와</sent>
<sent type="main" lang="chi" page="73b-74a" n="2">「舍利弗！上方世界有梵音佛、宿王佛、香上佛、香光佛、大焰肩佛、雜色寶華嚴身佛、娑羅樹王佛、寶華德佛、見一切義佛、如須彌山佛，如是等恒河沙數諸佛，各於其國出廣長舌相，遍覆三千大千世界，說誠實言：『汝等衆生，當信是稱讚不可思議功德一切諸佛所護念經。』</sent>
<sent type="main" lang="kor" page="73b-74a" n="2">上方世界예 ^ 梵音佛 宿王佛 香上佛 香光佛 大焰肩佛 雜色寶華嚴身佛 娑羅樹王佛 寶華德佛 見一切義佛 如須彌山佛 等 恒河沙數 諸佛이</sent>
<sent type="main" lang="chi" page="74a-74b" n="1">各於其國出廣長舌相，</sent>
<sent type="main" lang="kor" page="74a-74b" n="1">各各 ᄌᆞ걋 ^ 나라해 廣長舌相ᄋᆞᆯ 내샤</sent>
<sent type="anno" lang="chi" page="74b" n="1">없음</sent>
<sent type="anno" lang="kor" page="74b" n="1">廣長舌相ᄋᆞᆫ 넙고 긴 혓 야ᇰᄌᆡ라</sent>
<sent type="main" lang="chi" page="74b" n="2">遍覆三千大千世界，說誠實言：</sent>
<sent type="main" lang="kor" page="74b" n="2">三千大千世界ᄅᆞᆯ 다 두프샤 誠實ᄒᆞᆫ 마ᄅᆞᆯ ᄒᆞ시ᄂᆞ니</sent>
<sent type="anno" lang="chi" page="74b" n="3">없음</sent>
<sent type="anno" lang="kor" page="74b" n="3">誠實ᄋᆞᆫ 거츠디 아니ᄒᆞ야 實ᄒᆞᆯ씨니 誠實ᄒᆞᆫ 마ᄅᆞᆫ 阿彌陀佛 기리ᅀᆞᆸᄂᆞᆫ 마리라</sent>
<sent type="main" lang="chi" page="74b-75a" n="4">『汝等衆生，當信是稱讚不可思議功德</sent>
<sent type="main" lang="kor" page="74b-75a" n="4">너희 衆生ᄃᆞᆯ히 이 不可思議 功德 일ᄏᆞᆮᄌᆞᄫᅡ 讚歎ᄒᆞ샤ᄆᆞᆯ 信ᄒᆞ^라</sent>
<sent type="anno" lang="chi" page="75a" n="1">없음</sent>
<sent type="anno" lang="kor" page="75a" n="1">不可思議 功德은 阿彌陀佛ㅅ 功德이시니라</sent>
<sent type="main" lang="chi" page="75a" n="2">一切諸佛所護念經。』</sent>
<sent type="main" lang="kor" page="75a" n="2">一切 諸佛 護念ᄒᆞ시ᇙ 經이라</sent>
<sent type="anno" lang="chi" page="75a" n="3">없음</sent>
<sent type="anno" lang="kor" page="75a" n="3">護念은 護持ᄒᆞ야 닛디 아니ᄒᆞᆯ씨라</sent>
<sent type="main" lang="chi" page="75a" n="4">「舍利弗！於汝意云何？</sent>
<sent type="main" lang="kor" page="75a" n="4">舍利弗아 네 ᄠᅳ데 엇더뇨</sent>
<sent type="main" lang="chi" page="75a" n="5">何故名爲“一切諸佛所護念經”？</sent>
<sent type="main" lang="kor" page="75a" n="5">엇뎨 一切 諸佛 護念ᄒᆞ시ᇙ 經이라 ᄒᆞᄂᆞ뇨</sent>
<sent type="main" lang="chi" page="75a-75b" n="6">舍利弗！若有善男子、善女人，聞是經受持者，及聞諸佛名者；</sent>
<sent type="main" lang="kor" page="75a-75b" n="6">舍利弗아 善男子ㅣ어나 善女人이어나 이 ^ 經 듣고 바다 디니ᄂᆞᆫ 사ᄅᆞᆷ과 諸佛ㅅ 일훔 듣ᄌᆞᄫᆞᆫ 사ᄅᆞᄆᆞᆫ</sent>
<sent type="main" lang="chi" page="75b" n="1">是諸善男子、善女人，皆爲一切諸佛共所護念，</sent>
<sent type="main" lang="kor" page="75b" n="1">다 一切 諸佛이 護持ᄒᆞ야 닛디 아니ᄒᆞ샤</sent><!--cf. 阿彌：一切 諸佛이 護念ᄒᆞ샤미 ᄃᆞ외야-->
<sent type="main" lang="chi" page="75b" n="2">皆得不退轉於阿耨多羅三藐三菩提。</sent>
<sent type="main" lang="kor" page="75b" n="2">다 阿耨多羅三藐三菩提예 므르디 아니ᄒᆞ리라</sent>
<sent type="main" lang="chi" page="75b-76a" n="3">是故舍利弗！汝等皆當信受我語及諸佛所說。</sent>
<sent type="main" lang="kor" page="75b-76" n="3">이럴ᄊᆡ 舍利弗아 너희ᄃᆞᆯ히 내 말와 諸佛ㅅ 마ᄅᆞᆯ 信ᄒᆞ야ᅀᅡ ᄒᆞ^리라</sent><!--cf. 阿彌：信受호ᇙ 디니라-->
<sent type="main" lang="chi" page="76a" n="1">「舍利弗！若有人已發願、今發願、當發願，欲生阿彌陀佛國者；</sent>
<sent type="main" lang="kor" page="76a" n="1">舍利弗아 아뫼어나 ᄇᆞᆯ쎠 發願커나 이제 發願커나 쟈ᇰᄎᆞ 發願커나 ᄒᆞ야 阿彌陀佛國에 나고져 ᄒᆞᇙ 사ᄅᆞᄆᆞᆫ</sent>
<sent type="main" lang="chi" page="76a" n="2">是諸人等，皆得不退轉於阿耨多羅三藐三菩提，</sent>
<sent type="main" lang="kor" page="76a" n="2">다 阿耨多羅三藐三菩提예 므르디 아니ᄒᆞ야</sent>
<sent type="main" lang="chi" page="76a-76b" n="3">於彼國土若已生、若今生、若當生。</sent>
<sent type="main" lang="kor" page="76a-76b" n="3">뎌 나라해 ᄇᆞᆯ쎠 나거나 이제 나거나 쟈ᇰᄎᆞ 나거나 ᄒᆞ리^라</sent>
<sent type="main" lang="chi" page="76b" n="1">是故舍利弗！諸善男子、善女人若有信者，應當發願生彼國土。</sent>
<sent type="main" lang="kor" page="76b" n="1">이럴ᄊᆡ 舍利弗아 善男子 善女人이 信ᄒᆞ리 잇거든 뎌 나라해 나고져 發願ᄒᆞ야ᅀᅡ ᄒᆞ리라</sent>
<sent type="main" lang="chi" page="76b" n="2">「舍利弗！如我今者，稱讚諸佛不可思議功德；</sent>
<sent type="main" lang="kor" page="76b" n="2">舍利弗아 내 이제 諸佛ㅅ 不可思議 功德 일ᄏᆞᆮᄌᆞᄫᅡ 讚歎홈 ᄀᆞᆮᄒᆞ야</sent>
<sent type="main" lang="chi" page="76b-77a" n="3">彼諸佛等，亦稱說我不可思議功德，而作是言：</sent>
<sent type="main" lang="kor" page="76b-77a" n="3">諸佛도 내ᄋᆡ 不可思議 功德^을 일ᄏᆞ라 讚歎ᄒᆞ샤 니ᄅᆞ샤ᄃᆡ</sent>
<sent type="main" lang="chi" page="77a" n="1">『釋迦牟尼佛能爲甚難希有之事，</sent>
<sent type="main" lang="kor" page="77a" n="1">釋迦牟尼佛이 甚히 ᄭᅥᆯᄫᅳᆫ 쉽디 몯ᄒᆞᆫ 이ᄅᆞᆯ 잘 ᄒᆞ야</sent>
<sent type="main" lang="chi" page="77a" n="2">能於娑婆國土五濁惡世——劫濁、見濁、煩惱濁、衆生濁、命濁中，得阿耨多羅三藐三菩提，</sent>
<sent type="main" lang="kor" page="77a" n="2">娑婆國土 五濁惡世예 阿耨多羅三藐三菩提ᄅᆞᆯ 得ᄒᆞ야</sent>
<sent type="main" lang="chi" page="77a-77b" n="3">爲諸衆生說是一切世間難信之法。』</sent>
<sent type="main" lang="kor" page="77a-77b" n="3">衆生 爲ᄒᆞ야 一切 世間애 信호미 어려ᄫᅳᆫ 法^을 니르ᄂᆞ다 ᄒᆞ시ᄂᆞ니라</sent>
<sent type="main" lang="chi" page="77b" n="1">舍利弗！當知我於五濁惡世，行此難事；</sent>
<sent type="main" lang="kor" page="77b" n="1">舍利弗아 알라 내 五濁惡世예 이런 어려ᄫᅳᆫ 이ᄅᆞᆯ 行ᄒᆞ야</sent>
<sent type="main" lang="chi" page="77b" n="2">得阿耨多羅三藐三菩提，</sent>
<sent type="main" lang="kor" page="77b" n="2">阿耨多羅三藐三菩提ᄅᆞᆯ 得ᄒᆞ야</sent>
<sent type="main" lang="chi" page="77b" n="3">爲一切世間說此難信之法，是爲甚難！」　</sent>
<sent type="main" lang="kor" page="77b" n="3">一切 世間 爲ᄒᆞ야 信호미 어려ᄫᅳᆫ 法 닐우미 이 甚히 어려ᄫᅳᆫ 고디라</sent>
<sent type="title" lang="chi" page="78a" n="1">月印千江之曲第七</sent>
<sent type="title" lang="chi" page="78a" n="2">釋譜詳節第七</sent>

</doc>
