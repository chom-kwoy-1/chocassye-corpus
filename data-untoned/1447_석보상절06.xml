<?xml version="1.0" encoding="UTF-8"?>
<doc>
<meta>
	<title lang="kor">석보상절</title>
	<title lang="chi">釋譜詳節</title>
	<volume n="6"/>
	<year n="1447"/>
	<photograph>디지털한글박물관</photograph>
</meta>
<sent type="title" lang="chi" page="1a" n="1">釋譜詳節 第六</sent>
<sent type="main" lang="kor" page="1a" n="2">世尊이 象頭山애 가샤</sent> <!-- 저경 미확인 -->
<sent type="main" lang="kor" page="1a" n="3">龍과 鬼神과 위ᄒᆞ야 說法ᄒᆞ더시다</sent> <!-- 저경 미확인 -->
<sent type="note" lang="kor" page="1a" n="4">龍鬼 위ᄒᆞ야 說法ᄒᆞ샤미 부텻 나히 셜흔둘히러시니</sent>
<sent type="note" lang="kor" page="1a" n="5">穆王 여슷찻 ᄒᆡ 乙酉ㅣ라</sent>
<mark type="section_begin">○</mark>
<sent type="main" lang="chi" page="1a" n="6">爾時世尊告目犍連。</sent>
<sent type="main" lang="kor" page="1a" n="6">부톄 目連이ᄃᆞ려 니ᄅᆞ샤ᄃᆡ</sent>
<sent type="main" lang="chi" page="1a" n="7">汝今往彼迦毘羅城。</sent>
<sent type="main" lang="kor" page="1a" n="7">네 迦毗羅國에 가아</sent>
<sent type="main" lang="chi" page="1a" n="8">問訊我父閱頭檀王。并我姨母波闍波提。</sent>
<sent type="main" lang="kor" page="1a" n="8">아바니ᇝ긔와 아ᄌᆞ마니ᇝ긔와</sent>
<sent type="note" lang="kor" page="1a" n="9">아ᄌᆞ마니ᄆᆞᆫ 大愛道ᄅᆞᆯ 니르시니</sent>
<sent type="note" lang="kor" page="1a-1b" n="10">大愛道ㅣ 摩耶夫人^ㅅ 兄니미시니</sent>
<sent type="note" lang="kor" page="1b" n="1">야ᇰᄌᆡ 摩耶夫人만 몯ᄒᆞ실ᄊᆡ 버근 夫人이 ᄃᆞ외시니라</sent>
<sent type="main" lang="chi" page="1b" n="2">及三叔父斛飯王等。因復慰喻羅睺羅母。</sent>
<sent type="main" lang="kor" page="1b" n="2">아자바님내ᄭᅴ 다 安否ᄒᆞᅀᆞᆸ고</sent>
<sent type="main" lang="chi" page="1b" n="3">耶輸陀羅</sent>
<sent type="main" lang="kor" page="1b" n="3">ᄯᅩ 耶輸陀羅ᄅᆞᆯ 달애야</sent>
<sent type="main" lang="chi" page="1b" n="4">令割恩愛。放羅睺羅令作沙彌。修習聖道。</sent>
<sent type="main" lang="kor" page="1b" n="4">恩愛ᄅᆞᆯ 그쳐 羅睺羅ᄅᆞᆯ 노하 보내야 샤ᇰ재 ᄃᆞ외에 ᄒᆞ라</sent>
<!-- 所以者何。母子恩愛。歡樂須臾。死墮地獄。母之與子各不相知。窈窈冥冥永相離別。受苦萬端後悔無及。-->
<sent type="main" lang="chi" page="1b" n="5">羅睺得道當還</sent>
<sent type="main" lang="kor" page="1b" n="5">羅睺羅ㅣ 得道ᄒᆞ야 도라가ᅀᅡ</sent>
<sent type="main" lang="chi" page="1b" n="6">度母。永絕生老病死根本。得至羅漢如我今也。</sent>
<sent type="main" lang="kor" page="1b" n="6">어미ᄅᆞᆯ 濟渡ᄒᆞ야 涅槃 得호ᄆᆞᆯ 나 ᄀᆞᆮ게 ᄒᆞ리라</sent>
<sent type="main" lang="chi" page="1b-2a" n="7">目連受命</sent>
<sent type="main" lang="kor" page="1b-2a" n="7">目連이 그 말 듣ᄌᆞᆸ^고 즉자히 入定ᄒᆞ야</sent>
<sent type="main" lang="chi" page="2a" n="1">屈伸臂頃。</sent>
<sent type="main" lang="kor" page="2a" n="1">펴엣던 ᄇᆞᆯᄒᆞᆯ 구필 ᄊᆞᅀᅵ예</sent>
<sent type="note" lang="kor" page="2a" n="2">ᄲᆞᆯ론 주를 니르니라</sent>
<sent type="main" lang="chi" page="2a" n="3">到迦毘羅淨飯王所。而白王言。世尊慇懃致問無量起居輕利氣力安不。</sent>
<sent type="main" lang="kor" page="2a" n="3">迦毗羅國에 가아 淨飯王ᄭᅴ 安否 ᄉᆞᆲ더니</sent>
<!-- 及太夫人波闍波提。并三叔父斛飯王等。問訊起居亦復如是。 -->
<sent type="main" lang="chi" page="2a" n="4">時耶輸陀羅聞佛遣使。來至王所未知意趣。</sent>
<sent type="main" lang="kor" page="2a" n="4">耶輸ㅣ 부텻 使者 왯다 드르시고</sent>
<sent type="note" lang="kor" page="2a" n="5">使者ᄂᆞᆫ 브리신 사ᄅᆞ미라</sent>
<sent type="main" lang="chi" page="2a" n="6">卽遣靑衣令參消息。</sent>
<sent type="main" lang="kor" page="2a" n="6">靑衣ᄅᆞᆯ 브려 긔별 아라 오라 ᄒᆞ시니</sent>
<sent type="main" lang="chi" page="2a" n="7">靑衣還白世尊遣使。取羅睺羅度爲沙彌。</sent>
<sent type="main" lang="kor" page="2a" n="7">羅睺羅 ᄃᆞ려다가 沙彌 사모려 ᄒᆞᄂᆞ다 ᄒᆞᆯᄊᆡ</sent>
<sent type="note" lang="kor" page="2a" n="8">沙彌ᄂᆞᆫ 새 出家ᄒᆞᆫ 사ᄅᆞ미니</sent>
<sent type="note" lang="kor" page="2a-2b" n="9">世間앳 ^ ᄠᅳ들 그치고 慈悲ㅅ ᄒᆡᇰ뎌글 ᄒᆞ다 ᄒᆞ논 ᄠᅳ디니</sent>
<sent type="note" lang="kor" page="2b" n="1">처ᅀᅥᆷ 佛法에 드러 世俗앳 ᄠᅳ디 한 젼ᄎᆞ로 모로매 모딘 ᄠᅳ들 그치고</sent>
<sent type="note" lang="kor" page="2b" n="2">慈悲ㅅ ᄒᆡᇰ뎌글 ᄒᆞ야ᅀᅡ ᄒᆞ릴ᄊᆡ 沙彌라 ᄒᆞ니라</sent>
<sent type="main" lang="chi" page="2b" n="3">耶輸陀羅聞是消息。</sent>
<sent type="main" lang="kor" page="2b" n="3">耶輸ㅣ 그 긔별 드르시고</sent>
<sent type="main" lang="chi" page="2b" n="4">將羅睺羅登上高樓。</sent>
<sent type="main" lang="kor" page="2b" n="4">羅睺羅 더브러 노ᄑᆞᆫ 樓 우희 오ᄅᆞ시고</sent>
<sent type="note" lang="kor" page="2b" n="5">樓는 다라기라</sent>
<sent type="main" lang="chi" page="2b" n="6">約敕監官關閉門閤。悉令堅牢。</sent>
<sent type="main" lang="kor" page="2b" n="6">門ᄃᆞᆯᄒᆞᆯ 다 구디 ᄌᆞᆷ겨 뒷더시니</sent>
<sent type="main" lang="chi" page="2b" n="7">時大目連既到宮門。</sent>
<sent type="main" lang="kor" page="2b" n="7">目連이 耶輸ㅅ 宮의 가 보니</sent>
<sent type="main" lang="kor" page="2b" n="8">門ᄋᆞᆯ 다 ᄌᆞᄆᆞ고 유무 드류ᇙ 사ᄅᆞᆷ도 업거늘</sent> <!-- 저경 미확인 -->
<sent type="main" lang="kor" page="2b-3a" n="9">즉자히 ^ 神通力으로 樓 우희 ᄂᆞ라 올아</sent> <!-- 저경 미확인 -->
<sent type="main" lang="chi" page="3a" n="1">至耶輸陀羅座前而立。</sent>
<sent type="main" lang="kor" page="3a" n="1">耶輸ㅅ 알ᄑᆡ 가 셔니</sent>
<sent type="main" lang="chi" page="3a" n="2">耶輸陀羅見目連來。</sent>
<sent type="main" lang="kor" page="3a" n="2">耶輸ㅣ 보시고</sent>
<sent type="main" lang="chi" page="3a" n="3">憂喜交集迫不得已。</sent>
<sent type="main" lang="kor" page="3a" n="3">ᄒᆞ녀ᄀᆞ론 분별ᄒᆞ시고 ᄒᆞ녀ᄀᆞ론 깃거</sent>
<sent type="main" lang="chi" page="3a" n="4">卽起禮拜敕爲敷座。請目連坐。</sent>
<sent type="main" lang="kor" page="3a" n="4">구쳐 니러 절ᄒᆞ시고 안ᄌᆞ쇼셔 ᄒᆞ시고</sent>
<sent type="main" lang="kor" page="3a" n="5">世尊ㅅ 安否 묻ᄌᆞᆸ고 니ᄅᆞ샤ᄃᆡ</sent> <!-- 저경 미확인 -->
<sent type="main" lang="chi" page="3a" n="6">遣上人來欲何所爲。</sent>
<sent type="main" lang="kor" page="3a" n="6">므스므라 오시니ᅌᅵᆺ고</sent>
<sent type="main" lang="kor" page="3a" n="7">目連白曰。</sent>
<sent type="main" lang="kor" page="3a" n="7">目連이 ᄉᆞᆯᄫᅩᄃᆡ</sent>
<sent type="main" lang="chi" page="3a" n="8">太子羅睺年已九歲。</sent>
<sent type="main" lang="kor" page="3a" n="8">太子 羅睺羅ㅣ 나히 ᄒᆞ마 아호빌ᄊᆡ</sent>
<sent type="main" lang="chi" page="3a-3b" n="9">應令出家修學聖道。所以者何。</sent>
<sent type="main" lang="kor" page="3a-3b" n="9">出家^ᄒᆡ여 聖人ㅅ 道理 ᄇᆡ화ᅀᅡ ᄒᆞ리니</sent>
<sent type="main" lang="chi" page="3b" n="1">母子恩愛少時如意。</sent>
<sent type="main" lang="kor" page="3b" n="1">어버ᅀᅵ 子息 ᄉᆞ라ᇰ호ᄆᆞᆫ 아니한 ᄉᆞᅀᅵ어니와</sent>
<sent type="main" lang="chi" page="3b" n="2">一旦命終</sent>
<sent type="main" lang="kor" page="3b" n="2">ᄒᆞᄅᆞᆺ 아ᄎᆞᄆᆡ 命終ᄒᆞ야</sent>
<sent type="note" lang="kor" page="3b" n="3">命終은 목숨 ᄆᆞᄎᆞᆯ씨라</sent>
<sent type="main" lang="chi" page="3b" n="4">墮三惡道。</sent>
<sent type="main" lang="kor" page="3b" n="4">모딘 길헤 ᄠᅥ러디면</sent>
<sent type="main" lang="chi" page="3b" n="5">恩愛離別窈窈冥冥。</sent>
<sent type="main" lang="kor" page="3b" n="5">恩愛ᄅᆞᆯ 머리 여희여 어즐코 아ᄃᆞᆨᄒᆞ야</sent>
<sent type="main" lang="chi" page="3b" n="6">母不知子子不知母。</sent>
<sent type="main" lang="kor" page="3b" n="6">어미도 아ᄃᆞᄅᆞᆯ 모ᄅᆞ며 아ᄃᆞᆯ도 어미ᄅᆞᆯ 모ᄅᆞ리니</sent>
<sent type="main" lang="chi" page="3b" n="7">羅睺得道</sent>
<sent type="main" lang="kor" page="3b" n="7">羅睺羅ㅣ 道理ᄅᆞᆯ 得ᄒᆞ야ᅀᅡ</sent>
<sent type="main" lang="chi" page="3b-4a" n="8">當還度母。</sent>
<sent type="main" lang="kor" page="3b-4a" n="8">도라와 어마니^ᄆᆞᆯ 濟渡ᄒᆞ야</sent>
<sent type="main" lang="chi" page="4a" n="1">永度生老病死憂患。</sent>
<sent type="main" lang="kor" page="4a" n="1">네 가짓 受苦ᄅᆞᆯ 여희여</sent>
<sent type="main" lang="chi" page="4a" n="2">得至涅槃如佛今也。</sent>
<sent type="main" lang="kor" page="4a" n="2">涅槃 得호ᄆᆞᆯ 부텨 ᄀᆞᄐᆞ시긔 ᄒᆞ리ᅌᅵ다</sent>
<sent type="note" lang="kor" page="4a" n="3">네 가짓 受苦ᄂᆞᆫ 生과 老와 病과 死왜라</sent>
<sent type="main" lang="chi" page="4a" n="4">耶輸陀羅答目連曰。</sent>
<sent type="main" lang="kor" page="4a" n="4">耶輸ㅣ 니ᄅᆞ샤ᄃᆡ</sent>
<sent type="main" lang="chi" page="4a" n="5">釋迦如來爲太子時。娶我爲妻奉事太子。</sent>
<sent type="main" lang="kor" page="4a" n="5">如來 太子ㅅ 時節에 나ᄅᆞᆯ 겨집 사ᄆᆞ시니</sent>
<sent type="main" lang="chi" page="4a" n="6">如事天神</sent>
<sent type="main" lang="kor" page="4a" n="6">내 太子ᄅᆞᆯ 셤기ᅀᆞᄫᅩᄃᆡ 하ᄂᆞᆯ 셤기ᅀᆞᆸᄃᆞᆺ ᄒᆞ야</sent>
<sent type="main" lang="chi" page="4a" n="7">曾無一失。</sent>
<sent type="main" lang="kor" page="4a" n="7">ᄒᆞᆫ 번도 디만ᄒᆞᆫ 일 업수니</sent>
<sent type="main" lang="chi" page="4a-4b" n="8">共爲夫婦未滿三年。</sent>
<sent type="main" lang="kor" page="4a-4b" n="8">妻眷 ᄃᆞ외얀 디 三年이 ^ 몯 차 이셔</sent>
<sent type="main" lang="chi" page="4b" n="1">捨五欲樂騰越宮城逃至王田。王身往迎違戾不從。反遣車匿</sent>
<sent type="main" lang="kor" page="4b" n="1">世間 ᄇᆞ리시고 城 나마 逃亡ᄒᆞ샤 車匿이 돌아보내샤</sent>
<sent type="main" lang="chi" page="4b" n="2">白馬令還自要道成。誓願當歸</sent>
<sent type="main" lang="kor" page="4b" n="2">盟誓ᄒᆞ샤ᄃᆡ 道理 일워ᅀᅡ 도라오리라 ᄒᆞ시고</sent>
<sent type="main" lang="chi" page="4b" n="3">被鹿皮衣。譬如狂人隱居山澤。</sent>
<sent type="main" lang="kor" page="4b" n="3">鹿皮옷 니브샤 미친 사ᄅᆞᆷᄀᆞ티 묏고래 수머 겨샤</sent>
<sent type="main" lang="chi" page="4b" n="4">勤苦六年</sent>
<sent type="main" lang="kor" page="4b" n="4">여슷 ᄒᆡᄅᆞᆯ 苦行ᄒᆞ샤</sent>
<sent type="main" lang="chi" page="4b" n="5">得佛還國。都不見親</sent>
<sent type="main" lang="kor" page="4b" n="5">부텨 ᄃᆞ외야 나라해 도라오샤도 ᄌᆞ올아ᄫᅵ 아니ᄒᆞ샤</sent>
<sent type="main" lang="chi" page="4b" n="6">忽忘恩舊。</sent>
<sent type="main" lang="kor" page="4b" n="6">아랫 恩惠ᄅᆞᆯ 니저 ᄇᆞ리샤</sent>
<sent type="main" lang="chi" page="4b-5a" n="7">劇於路人。</sent>
<sent type="main" lang="kor" page="4b-5a" n="7">길 녀ᇙ ^ 사ᄅᆞᆷ과 ᄀᆞ티 너기시니</sent>
<sent type="main" lang="kor" page="5a" n="1">나ᄂᆞᆫ 어버ᅀᅵ 여희오 ᄂᆞᄆᆡ 그ᅌᅦ 브터 사로ᄃᆡ</sent> <!-- 저경 미확인 -->
<sent type="main" lang="chi" page="5a" n="2">使我母子守孤抱窮。</sent>
<sent type="main" lang="kor" page="5a" n="2">우리어ᅀᅵ 아ᄃᆞ리 외ᄅᆞᆸ고 입게 ᄃᆞ외야</sent>
<sent type="main" lang="kor" page="5a" n="3">人生 즐거ᄫᅳᆫ ᄠᅳ디 업고 주구믈 기드리노니</sent> <!-- 저경 미확인 -->
<sent type="main" lang="kor" page="5a" n="4">목수미 므거ᄫᅳᆫ 거실ᄊᆡ</sent> <!-- 저경 미확인 -->
<sent type="main" lang="kor" page="5a" n="5">손ᅀᅩ 죽디 몯ᄒᆞ야 셟고 애왇븐 ᄠᅳ들 머거 갓가ᄉᆞ로 사니노니</sent> <!-- 저경 미확인 -->
<sent type="main" lang="kor" page="5a" n="6">비록 사ᄅᆞᄆᆡ 무레 사니고도 쥬ᇰᄉᆡᇰ마도 몯호ᅌᅵ다</sent> <!-- 저경 미확인 -->
<sent type="main" lang="kor" page="5a-5b" n="7">셜ᄫᅳᆫ 人生이 어^딋던 이 ᄀᆞᄐᆞ니 이시리ᅌᅵᆺ고</sent> <!-- 저경 미확인 -->
<sent type="main" lang="chi" page="5b" n="1">今復遣使欲求我子。</sent>
<sent type="main" lang="kor" page="5b" n="1">이제 ᄯᅩ 내 아ᄃᆞᄅᆞᆯ ᄃᆞ려가려 ᄒᆞ시ᄂᆞ니</sent>
<sent type="main" lang="chi" page="5b" n="2">爲其眷屬。何酷如之。</sent>
<sent type="main" lang="kor" page="5b" n="2">眷屬 ᄃᆞ외ᅀᆞᄫᅡ셔 셜ᄫᅳᆫ 일도 이러ᄒᆞᆯ쎠</sent>
<sent type="note" lang="kor" page="5b" n="3">眷屬ᄋᆞᆫ 가시며 子息이며 죠ᇰ이며 집아ᇇ 사ᄅᆞᄆᆞᆯ 다 眷屬이라 ᄒᆞᄂᆞ니라</sent>
<sent type="main" lang="chi" page="5b" n="3">太子成道自言慈悲。</sent>
<sent type="main" lang="kor" page="5b" n="3">太子ㅣ 道理 일우샤 ᄌᆞ걔 慈悲호라 ᄒᆞ시ᄂᆞ니</sent>
<sent type="main" lang="chi" page="5b" n="4">慈悲之道應安樂衆生。</sent>
<sent type="main" lang="kor" page="5b" n="4">慈悲ᄂᆞᆫ 衆生ᄋᆞᆯ 便安케 ᄒᆞ시ᄂᆞᆫ 거시어늘</sent>
<sent type="main" lang="chi" page="5b-6a" n="5">今反離別人之母子。</sent>
<sent type="main" lang="kor" page="5b-6a" n="5">이제 도ᄅᆞᅘᅧ ᄂᆞᄆᆡ 어ᅀᅵ아ᄃᆞᄅᆞᆯ 여희^에 ᄒᆞ시ᄂᆞ니</sent>
<sent type="main" lang="chi" page="6a" n="1">苦中之甚。莫若恩愛離別之苦。</sent>
<sent type="main" lang="kor" page="6a" n="1">셜ᄫᅳᆫ 잀 中에도 離別 ᄀᆞᄐᆞ니 업스니</sent>
<sent type="note" lang="kor" page="6a" n="2">離別은 여흴씨라</sent>
<sent type="main" lang="chi" page="6a" n="3">以是推之。今別人母子。何慈之有。白目連曰。</sent>
<sent type="main" lang="kor" page="6a" n="3">일로 혜여 보건덴 므슴 慈悲 겨시거뇨 ᄒᆞ고 目連이ᄃᆞ려 니ᄅᆞ샤ᄃᆡ</sent>
<sent type="main" lang="chi" page="6a" n="4">還向世尊宣我所陳。</sent>
<sent type="main" lang="kor" page="6a" n="4">도라가 世尊ᄭᅴ 내 ᄠᅳ들 펴아 ᄉᆞᆯᄫᆞ쇼셔</sent>
<sent type="main" lang="chi" page="6a" n="5">時大目連更以方便。種種諫喻曉耶輸陀羅。</sent>
<sent type="main" lang="kor" page="6a" n="5">그ᄢᅴ 目連이 種種 方便으로 다시곰 ᄉᆞᆯᄫᅡ도</sent>
<sent type="main" lang="chi" page="6a" n="6">而耶輸陀羅絕無聽意。</sent>
<sent type="main" lang="kor" page="6a" n="6">耶輸ㅣ 잠ᄭᅡᆫ도 듣디 아니ᄒᆞ실ᄊᆡ</sent>
<sent type="main" lang="chi" page="6a-6b" n="7">辭退還到淨飯王所。</sent>
<sent type="main" lang="kor" page="6a-6b" n="7">目連이 淨飯^王ᄭᅴ 도라가</sent>
<sent type="main" lang="chi" page="6b" n="1">具宣上事王聞是已。卽告夫人波闍波提。我子悉達遣目連來。迎取羅云欲令入道修學聖法。</sent>
<sent type="main" lang="kor" page="6b" n="1">이 辭緣을 ᄉᆞᆯᄫᆞᆫ대 王이 大愛道ᄅᆞᆯ 블러 니ᄅᆞ샤ᄃᆡ</sent>
<sent type="main" lang="chi" page="6b" n="2">耶輸陀羅女人愚癡。未解法要心堅意固。</sent>
<sent type="main" lang="kor" page="6b" n="2">耶輸는 겨지비라 法을 모ᄅᆞᆯᄊᆡ</sent>
<sent type="main" lang="chi" page="6b" n="3">纏著恩愛情無縱捨。</sent>
<sent type="main" lang="kor" page="6b" n="3">즐굽드리워 ᄃᆞᆺ온 ᄠᅳ들 몯 ᄡᅳ러 ᄇᆞ리ᄂᆞ니</sent>
<sent type="main" lang="chi" page="6b" n="4">卿可往彼重陳諫之令其心悟。</sent>
<sent type="main" lang="kor" page="6b" n="4">그듸 가아 아라듣게 니르라</sent>
<sent type="main" lang="chi" page="6b" n="5">時太夫人卽便將從五百靑衣。至其宮中隨宜諫喻。</sent>
<sent type="main" lang="kor" page="6b" n="5">大愛道ㅣ 五百 靑衣 더브르시고 耶輸ᄭᅴ 가아</sent>
<sent type="main" lang="chi" page="6b" n="6">反覆再三。</sent>
<sent type="main" lang="kor" page="6b" n="6">種種 方便으로 두ᅀᅥ 번 니르시니</sent>
<sent type="main" lang="chi" page="6b-7a" n="7">耶輸陀羅猶故不聽。白夫人曰。</sent>
<sent type="main" lang="kor" page="6b-7a" n="7">耶^輸ㅣ ᄉᆞᆫᄌᆡ 듣디 아니ᄒᆞ시고 大愛道ᄭᅴ ᄉᆞᆯᄫᅩ샤ᄃᆡ</sent>
<sent type="main" lang="chi" page="7a" n="1">我在家時。八國諸王。競來見求。</sent>
<sent type="main" lang="kor" page="7a" n="1">내 지븨 이시ᇙ 저긔 여듧 나랏 王이 난겻기로 ᄃᆞ토거늘</sent>
<sent type="main" lang="chi" page="7a" n="2">父母不許。所以者何。</sent>
<sent type="main" lang="kor" page="7a" n="2">우리 父母ㅣ 듣디 아니ᄒᆞ샨 고ᄃᆞᆫ</sent>
<sent type="main" lang="chi" page="7a" n="3">釋迦太子才藝過人。</sent>
<sent type="main" lang="kor" page="7a" n="3">釋迦太子ㅣ ᄌᆡ죄 奇特ᄒᆞ실ᄊᆡ</sent>
<sent type="note" lang="kor" page="7a" n="4">奇ᄂᆞᆫ 神奇ᄒᆞᆯ씨오 特은 ᄂᆞᄆᆡ 므리예 ᄠᆞ로 다ᄅᆞᆯ씨라</sent>
<sent type="main" lang="chi" page="7a" n="5">是故父母以我配之。太子爾時知不住世出家學道。何故慇懃苦求我耶。</sent>
<sent type="main" lang="kor" page="7a" n="5">우리 父母ㅣ 太子ᄭᅴ 드리ᅀᆞᄫᆞ시니</sent>
<sent type="main" lang="chi" page="7a" n="6">夫人取婦</sent>
<sent type="main" lang="kor" page="7a" n="6">夫人이 며느리 어드샤ᄆᆞᆫ</sent>
<sent type="main" lang="chi" page="7b" n="1">正爲恩好。聚集歡樂萬世相承。子孫相續紹繼宗嗣世之正禮。</sent>
<sent type="main" lang="kor" page="7b" n="1">溫和히 사라 千萬 뉘예 子孫이 니ᅀᅥ가ᄆᆞᆯ 위ᄒᆞ시니</sent>
<sent type="main" lang="chi" page="7b" n="2">太子既去。</sent>
<sent type="main" lang="kor" page="7b" n="2">太子ㅣ ᄒᆞ마 나가시고</sent>
<sent type="main" lang="chi" page="7b" n="3">復求羅睺欲令出家。</sent>
<sent type="main" lang="kor" page="7b" n="3">ᄯᅩ 羅睺羅ᄅᆞᆯ 出家ᄒᆡ샤</sent>
<sent type="main" lang="chi" page="7b" n="4">永絕國嗣有何義哉。</sent>
<sent type="main" lang="kor" page="7b" n="4">나라 니ᅀᅳ리ᄅᆞᆯ 긋게 ᄒᆞ시ᄂᆞ니 엇더ᄒᆞ니ᅌᅵᆺ고</sent>
<sent type="main" lang="chi" page="7b" n="5">爾時夫人聞是語已。默然無言不知所云。</sent>
<sent type="main" lang="kor" page="7b" n="5">大愛道ㅣ 드르시고 ᄒᆞᆫ 말도 몯ᄒᆞ야 잇더시니</sent>
<sent type="main" lang="chi" page="7b" n="6">爾時世尊卽起化人。</sent>
<sent type="main" lang="kor" page="7b" n="6">그ᄢᅴ 世尊이 즉자히 化人ᄋᆞᆯ 보내샤</sent>
<sent type="note" lang="kor" page="7b-8a" n="7">化人ᄋᆞᆫ 世尊ㅅ 神力으로 ᄃᆞ외의 ᄒᆞ샨 사ᄅᆞ미^라</sent>
<sent type="main" lang="chi" page="8a" n="1">空中告言耶輸陀羅。</sent>
<sent type="main" lang="kor" page="8a" n="1">虛空애셔 耶輸ᄭᅴ 니ᄅᆞ샤ᄃᆡ</sent>
<sent type="main" lang="chi" page="8a" n="2">汝頗憶念往古世時誓願事不。</sent>
<sent type="main" lang="kor" page="8a" n="2">네 디나건 녜 뉫 時節에 盟誓 發願혼 이ᄅᆞᆯ 혜ᄂᆞᆫ다 모ᄅᆞᄂᆞᆫ다</sent>
<sent type="main" lang="chi" page="8a" n="3">我當爾時爲菩薩道。</sent>
<sent type="main" lang="kor" page="8a" n="3">釋迦如來 그ᄢᅴ 菩薩ㅅ 道理 ᄒᆞ노라 ᄒᆞ야</sent>
<sent type="main" lang="chi" page="8a" n="4">以五百金錢。從汝買得五莖蓮華。上定光佛時。</sent>
<sent type="main" lang="kor" page="8a" n="4">네 손ᄃᆡ 五百 銀 도ᄂᆞ로 다ᄉᆞᆺ 줄깃 蓮花ᄅᆞᆯ 사아 錠光佛ᄭᅴ 받ᄌᆞᄫᆞᆯ 쩌긔</sent>
<sent type="main" lang="chi" page="8a-8b" n="5">汝求我世世所生共爲夫妻。</sent>
<sent type="main" lang="kor" page="8a-8b" n="5">네 發願을 호ᄃᆡ 世世예 妻眷^이 ᄃᆞ외져 ᄒᆞ거늘</sent>
<sent type="main" lang="chi" page="8b" n="1">我不欲受卽語汝言。我爲菩薩</sent>
<sent type="main" lang="kor" page="8b" n="1">내 닐오ᄃᆡ 菩薩이 ᄃᆞ외야</sent>
<sent type="main" lang="chi" page="8b" n="2">累劫行願。</sent>
<sent type="main" lang="kor" page="8b" n="2">劫劫에 發願 行ᄒᆞ노라 ᄒᆞ야</sent>
<sent type="main" lang="chi" page="8b" n="3">一切布施不逆人意。</sent>
<sent type="main" lang="kor" page="8b" n="3">一切 布施ᄅᆞᆯ ᄂᆞᄆᆡ ᄠᅳᆮ 거스디 아니ᄒᆞ거든</sent>
<sent type="main" lang="chi" page="8b" n="4">汝能爾者聽爲我妻。</sent>
<sent type="main" lang="kor" page="8b" n="4">네 내 마ᄅᆞᆯ 다 드를따 ᄒᆞ야ᄂᆞᆯ</sent>
<sent type="main" lang="chi" page="8b" n="5">汝立誓言</sent>
<sent type="main" lang="kor" page="8b" n="5">네 盟誓ᄅᆞᆯ 호ᄃᆡ</sent>
<sent type="main" lang="chi" page="8b" n="6">世世所生。國城妻子及與我身。</sent>
<sent type="main" lang="kor" page="8b" n="6">世世예 난 ᄯᅡ마다 나라히며 자시며 子息이며 내 몸 니르리 布施ᄒᆞ야도</sent>
<sent type="main" lang="chi" page="8b-9a" n="7">隨君施與誓無悔心。</sent>
<sent type="main" lang="kor" page="8b-9a" n="7">그딋 혼 조초 ᄒᆞ야 뉘읏븐 ᄆᆞ^ᅀᆞᄆᆞᆯ 아니호리라 ᄒᆞ더니</sent>
<sent type="main" lang="chi" page="9a" n="1">而今何故愛惜羅睺。不令出家學聖道也。</sent>
<sent type="main" lang="kor" page="9a" n="1">이제 엇뎨 羅睺羅ᄅᆞᆯ 앗기ᄂᆞᆫ다</sent>
<sent type="main" lang="chi" page="9a" n="2">耶輸陀羅聞是語已。</sent>
<sent type="main" lang="kor" page="9a" n="2">耶輸ㅣ 이 말 드르시고 ᄆᆞᅀᆞ미 훤ᄒᆞ샤</sent>
<sent type="main" lang="chi" page="9a" n="3">霍然還識宿業因緣。事事明了如昨所見。</sent>
<sent type="main" lang="kor" page="9a" n="3">前生앳 이리 어제 본 ᄃᆞᆺ ᄒᆞ야</sent>
<sent type="main" lang="chi" page="9a" n="4">愛子之情自然消歇。</sent>
<sent type="main" lang="kor" page="9a" n="4">즐굽ᄃᆞᄫᆡᆫ ᄆᆞᅀᆞ미 다 스러디거늘</sent>
<sent type="main" lang="chi" page="9a" n="5">遣喚目連懺悔辭謝。</sent>
<sent type="main" lang="kor" page="9a" n="5">目連이ᄅᆞᆯ 블러 懺悔ᄒᆞ시고</sent>
<sent type="note" lang="kor" page="9a" n="6">懺ᄋᆞᆫ ᄎᆞᄆᆞᆯ씨니 내 罪ᄅᆞᆯ ᄎᆞ마 ᄇᆞ리쇼셔 ᄒᆞ논 ᄠᅳ디오</sent>
<sent type="note" lang="kor" page="9a" n="7">悔ᄂᆞᆫ 뉘으츨씨니 아랫 이ᄅᆞᆯ 외오 호라 ᄒᆞᆯ씨라</sent>
<sent type="main" lang="chi" page="9a-9b" n="8">捉羅睺手付囑目連。</sent>
<sent type="main" lang="kor" page="9a-9b" n="8">羅睺羅ᄋᆡ 소ᄂᆞᆯ 자바 目連일 ^ 맛디시고</sent>
<sent type="main" lang="chi" page="9b" n="1">與子離別涕淚交流。</sent>
<sent type="main" lang="kor" page="9b" n="1">울며 여희시니라</sent>
<!-- 爾時羅睺見母愁苦。長跪合掌前白母言。願母莫愁羅睺今往。定省世尊尋爾當還。與母相見。-->
<sent type="main" lang="chi" page="9b" n="2">時淨飯王。爲欲安慰耶輸陀羅令其喜故。</sent>
<sent type="main" lang="kor" page="9b" n="2">淨飯王이 耶輸의 ᄠᅳ들 누규리라 ᄒᆞ샤</sent>
<sent type="main" lang="chi" page="9b" n="3">卽集國中豪族而告之言。</sent>
<sent type="main" lang="kor" page="9b" n="3">즉자히 나랏 어비ᄆᆞᆮ내ᄅᆞᆯ 모도아 니ᄅᆞ샤ᄃᆡ</sent>
<sent type="main" lang="chi" page="9b" n="4">金輪王子。今當往彼舍婆提國。從佛出家學道。</sent>
<sent type="main" lang="kor" page="9b" n="4">金輪王 아ᄃᆞ리 出家ᄒᆞ라 가ᄂᆞ니</sent>
<sent type="main" lang="chi" page="9b" n="5">願卿人人各遣一子。</sent>
<sent type="main" lang="kor" page="9b" n="5">그듸내 各各 ᄒᆞᆫ 아ᄃᆞᆯ옴 내야</sent>
<sent type="main" lang="chi" page="9b" n="6">隨從我孫咸皆奉命。</sent>
<sent type="main" lang="kor" page="9b" n="6">내 孫子 조차가게 ᄒᆞ라 ᄒᆞ시니</sent>
<sent type="main" lang="chi" page="9b" n="7">卽時合集有五十人。</sent>
<sent type="main" lang="kor" page="9b" n="7">즉자히 쉰 아ᄒᆡ 몯거늘</sent>
<sent type="main" lang="chi" page="9b-10a" n="8">隨從羅睺往到佛所。頭面作禮。</sent>
<sent type="main" lang="kor" page="9b-10a" n="8">羅睺羅 조차 부텨ᄭᅴ 가아 禮數ᄒᆞ^ᅀᆞᄫᆞᆫ대</sent>
<sent type="main" lang="chi" page="10a" n="1">佛使阿難剃羅睺頭。</sent>
<sent type="main" lang="kor" page="10a" n="1">부톄 阿難일 시기샤 羅睺羅ᄋᆡ 머리 갓기시니</sent>
<sent type="main" lang="chi" page="10a" n="2">及其五十諸公王子。悉令出家。</sent>
<sent type="main" lang="kor" page="10a" n="2">녀느 쉰 아ᄒᆡ도 다 出家ᄒᆞ니라</sent>
<sent type="main" lang="chi" page="10a" n="3">命舍利弗爲其和尚。</sent>
<sent type="main" lang="kor" page="10a" n="3">부톄 命ᄒᆞ샤 舍利弗을 和尙이 ᄃᆞ외오</sent>
<sent type="note" lang="kor" page="10a" n="4">和尙ᄋᆞᆫ 갓가ᄫᅵ 이셔 외오다 ᄒᆞ논 마리니</sent>
<sent type="note" lang="kor" page="10a" n="5">弟子ㅣ 샤ᇰ녜 갓가ᄫᅵ 이셔 經 ᄇᆡ호아 외올씨니</sent>
<sent type="note" lang="kor" page="10a" n="6">和尙ᄋᆞᆫ 스스ᅌᅳᆯ 니르니라</sent>
<sent type="main" lang="chi" page="10a" n="7">大目犍連作阿闍梨。</sent>
<sent type="main" lang="kor" page="10a" n="7">目連이 闍梨 ᄃᆞ외야</sent>
<sent type="note" lang="kor" page="10a" n="8">闍梨ᄂᆞᆫ 法이라 혼 마리니</sent>
<sent type="note" lang="kor" page="10a" n="9">弟子ᄋᆡ ᄒᆡᇰ뎌글 正케 ᄒᆞᆯ씨라</sent>
<sent type="main" lang="chi" page="10a-10b" n="10">授十戒法便爲沙彌。</sent>
<sent type="main" lang="kor" page="10a-10b" n="10">열 가짓 戒ᄅᆞᆯ ᄀᆞ^ᄅᆞ치라 ᄒᆞ시니</sent>
<sent type="note" lang="kor" page="10b" n="1">열 가짓 戒ᄂᆞᆫ 산 것 주기디 마롬과 도ᄌᆞᆨ 마롬과 婬亂 마롬과 거즛말 마롬과 수을 고기 먹디 마롬과 모매 香 기ᄅᆞᆷ ᄇᆞᄅᆞ며 花鬘 瓔珞 빗이기 마롬과</sent>
<sent type="note" lang="kor" page="10b" n="2">놀애 춤 마롬과 노ᄑᆞᆫ 平床애 안ᄯᅵ 마롬과 時節 아닌 저긔 밥 먹디 마롬과 金銀 보ᄇᆡ 잡디 마롬괘라</sent>
<sent type="main" lang="kor" page="10b" n="3">羅雲이 져머 노ᄅᆞᄉᆞᆯ 즐겨 法 드로ᄆᆞᆯ 슬히 너겨 ᄒᆞ거든</sent>
<sent type="main" lang="kor" page="10b" n="4">부톄 ᄌᆞ로 니ᄅᆞ샤도 從ᄒᆞᅀᆞᆸ디 아니ᄒᆞ더니</sent>
<!--《佛說未曾有因緣經》卷1：(CBETA, T17, no. 754, p. 576, c4-10)-->
<sent type="main" lang="chi" page="10b" n="5">佛告羅雲。</sent>
<sent type="main" lang="kor" page="10b" n="5">後에 부톄 羅雲이ᄃᆞ려 니ᄅᆞ샤ᄃᆡ</sent>
<sent type="main" lang="chi" page="10b-11a" n="6">佛世難值。法難得聞。</sent>
<sent type="main" lang="kor" page="10b-11a" n="6">부텨 ^ 맛나미 어려ᄫᅳ며 法 드로미 어려ᄫᅳ니</sent>
<!--人命難保。得道亦難。-->
<sent type="main" lang="chi" page="11a" n="1">子今既得人身。值佛在世。</sent>
<sent type="main" lang="kor" page="11a" n="1">네 이제 사ᄅᆞᄆᆡ 모ᄆᆞᆯ 得ᄒᆞ고 부텨를 맛나 잇ᄂᆞ니</sent>
<sent type="main" lang="chi" page="11a" n="2">何故懈怠。不聽法耶。</sent>
<sent type="main" lang="kor" page="11a" n="2">엇뎨 게을어 法을 아니 듣ᄂᆞᆫ다</sent>
<sent type="main" lang="chi" page="11a" n="3">羅雲白佛。</sent>
<sent type="main" lang="kor" page="11a" n="3">羅雲이 ᄉᆞᆯᄫᅩᄃᆡ</sent>
<sent type="main" lang="chi" page="11a" n="4">佛法精妙。小兒意麁。安能聽受世尊法也。</sent>
<sent type="main" lang="kor" page="11a" n="4">부텻 法이 精微ᄒᆞ야 져믄 아ᄒᆡ 어느 듣ᄌᆞᄫᅩ리ᅌᅵᆺ고</sent>
<sent type="main" lang="chi" page="11a" n="5">前已數聞。尋復忘失。徒勞精神。無所一獲。</sent>
<sent type="main" lang="kor" page="11a" n="5">아래 ᄌᆞ조 듣ᄌᆞᄫᅡᆫ마ᄅᆞᆫ 즉자히 도로 니저 ᄀᆞᆺᄇᆞᆯ ᄲᅮ니니</sent>
<sent type="main" lang="chi" page="11a" n="6">及今少年。且放情肆意。</sent>
<sent type="main" lang="kor" page="11a" n="6">이제 져믄 저그란 안ᄌᆞᆨ ᄆᆞᅀᆞᆷᄭᆞ자ᇰ 노다가</sent>
<sent type="main" lang="chi" page="11a-11b" n="7">至年大時。自當小差堪任受法。</sent>
<sent type="main" lang="kor" page="11a-11b" n="7">ᄌᆞ라면 ^ 어루 法을 ᄇᆡ호ᅀᆞᄫᅩ리ᅌᅵ다</sent>
<sent type="main" lang="chi" page="11b" n="1">佛告羅雲。</sent>
<sent type="main" lang="kor" page="11b" n="1">부톄 니ᄅᆞ샤ᄃᆡ</sent>
<sent type="main" lang="chi" page="11b" n="2">萬物無常。身亦難保。</sent>
<sent type="main" lang="kor" page="11b" n="2">자ᄇᆞᆫ 이리 無常ᄒᆞ야 모ᄆᆞᆯ 몯 미드ᇙ 거시니</sent>
<sent type="main" lang="chi" page="11b" n="3">汝能保命。至年大不。</sent>
<sent type="main" lang="kor" page="11b" n="3">네 목수믈 미더 ᄌᆞ라ᇙ 時節을 기드리ᄂᆞᆫ다 ᄒᆞ시고</sent>
<sent type="main" lang="kor" page="11b" n="4">다시 說法ᄒᆞ시니 羅雲의 ᄆᆞᅀᆞ미 여러 아니라</sent>
<sent type="note" lang="kor" page="11b" n="5">羅雲이 出家호미 부텻 나히 셜흔세히러시니 穆王 닐굽찻 ᄒᆡ 丙戌이라</sent>
<mark type="section_begin">○</mark>
<sent type="main" lang="chi" page="11b-12a" n="6">有偷羅國婆羅門 名曰迦葉。三十二相</sent>
<sent type="main" lang="kor" page="11b-12a" n="6">偸羅國 婆羅門 迦葉이 三十二^相이 ᄀᆞᆺ고</sent>
<sent type="main" lang="chi" page="12a" n="1">通諸書論。巨富能施</sent>
<sent type="main" lang="kor" page="12a" n="1">글도 만히 알며 가ᅀᆞ며러 布施도 만히 ᄒᆞ더니</sent>
<sent type="main" lang="chi" page="12a" n="2">妻亦相具。俱無世慾</sent>
<sent type="main" lang="kor" page="12a" n="2">제 겨집도 됴ᄒᆞᆫ 相이 ᄀᆞᆺ고 世間앳 情欲이 업더라</sent>
<sent type="main" lang="chi" page="12a" n="3">捨家入山。念言</sent>
<sent type="main" lang="kor" page="12a" n="3">迦葉이 世間 ᄇᆞ리고 뫼해 드러 닐오ᄃᆡ</sent>
<sent type="main" lang="chi" page="12a" n="4">諸佛出家修道。我亦當然。</sent>
<sent type="main" lang="kor" page="12a" n="4">諸佛도 出家ᄒᆞ샤ᅀᅡ 道理ᄅᆞᆯ 닷ᄀᆞ시ᄂᆞ니 나도 그리 호리라 ᄒᆞ고</sent>
<sent type="main" lang="chi" page="12a" n="5">便著千兩金壞色納衣。自剃鬚髮 山中靜念。</sent>
<sent type="main" lang="kor" page="12a" n="5">손ᅀᅩ 머리 갓고 묏고래 이셔 道理 ᄉᆞ라ᇰᄒᆞ더니</sent>
<sent type="main" lang="chi" page="12b" n="1">空天告言。今有佛出</sent>
<sent type="main" lang="kor" page="12b" n="1">虛空애셔 닐오ᄃᆡ 이제 부톄 나아 겨시니라 ᄒᆞ야ᄂᆞᆯ</sent>
<sent type="main" lang="chi" page="12b" n="2">便趣竹園。</sent>
<sent type="main" lang="kor" page="12b" n="2">즉자히 니러 竹園으로 오더니</sent>
<sent type="main" lang="chi" page="12b" n="3">佛往迎之 與共承受</sent>
<sent type="main" lang="kor" page="12b" n="3">부톄 마조 나아 마ᄌᆞ샤 서르 고마ᄒᆞ야 드르샤</sent>
<sent type="main" lang="chi" page="12b" n="4">說法。悟阿羅漢</sent>
<sent type="main" lang="kor" page="12b" n="4">說法ᄒᆞ시니 곧 阿羅漢ᄋᆞᆯ 아니라</sent>
<sent type="main" lang="chi" page="12b" n="5">有大威德。天人所重 故名大也。</sent>
<sent type="main" lang="kor" page="12b" n="5">威嚴과 德괘 커 天 人이 重히 너길ᄊᆡ 大迦葉이라 ᄒᆞ더니</sent>
<sent type="main" lang="chi" page="12b" n="6">乃至佛滅 住持法化</sent>
<sent type="main" lang="kor" page="12b" n="6">부텨 업스신 後에 法 디녀</sent>
<sent type="main" lang="chi" page="12b-13a" n="7">被於來世六萬歲者 此人之力。</sent>
<sent type="main" lang="kor" page="12b-13a" n="7">後世예 ^ 퍼디게 호미 이 大迦葉의 히미라</sent>
<sent type="main" lang="chi" page="13a" n="1">舍衛國王波斯匿。有一大臣。名曰須達。居家巨富 財寶無限。</sent>
<sent type="main" lang="kor" page="13a" n="1">舍衛國 大臣 須達이 가ᅀᆞ며러 쳔랴ᅌᅵ 그지업고</sent>
<sent type="main" lang="chi" page="13a" n="2">好喜布施 賑濟貧乏及諸孤老。</sent>
<sent type="main" lang="kor" page="13a" n="2">布施ᄒᆞ기ᄅᆞᆯ 즐겨 艱難ᄒᆞ며 어엿븐 사ᄅᆞᄆᆞᆯ 쥐주어 거리칠ᄊᆡ</sent>
<sent type="main" lang="chi" page="13a" n="3">時人因行 爲其立號。名給孤獨。</sent>
<sent type="main" lang="kor" page="13a" n="3">號ᄅᆞᆯ 給孤獨이라 ᄒᆞ더라</sent>
<sent type="note" lang="kor" page="13a" n="4">給은 줄씨오 孤ᄂᆞᆫ 져머셔 어버ᅀᅵ 업슨 사ᄅᆞ미오</sent>
<sent type="note" lang="kor" page="13a" n="5">獨ᄋᆞᆫ 늘구ᄃᆡ 子息 업서 ᄒᆞ옷 모민 사ᄅᆞ미라</sent>
<sent type="main" lang="chi" page="13a-13b" n="6">爾時長者 生七男兒。</sent>
<sent type="main" lang="kor" page="13a-13b" n="6">給^孤獨長者ㅣ 닐굽 아ᄃᆞ리러니</sent>
<sent type="main" lang="chi" page="13b" n="1">年各長大 爲其納娶。次第至六。其第七兒。</sent>
<sent type="main" lang="kor" page="13b" n="1">여슷 아ᄃᆞᆯ란 ᄒᆞ마 갓 얼이고 아기아ᄃᆞ리 야ᇰᄌᆡ 곱거늘</sent>
<sent type="main" lang="chi" page="13b" n="2">端正殊異 偏心愛念。當爲娶妻 欲得極妙容恣端正有相之女。爲兒求之。</sent>
<sent type="main" lang="kor" page="13b" n="2">各別히 ᄉᆞ라ᇰᄒᆞ야 아ᄆᆞ례나 ᄆᆞᆺᄃᆞᆰᄒᆞᆫ 며느리ᄅᆞᆯ 어두리라 ᄒᆞ야</sent>
<sent type="main" lang="chi" page="13b" n="3">卽語諸婆羅門言。</sent>
<sent type="main" lang="kor" page="13b" n="3">婆羅門ᄋᆞᆯ ᄃᆞ려 닐오ᄃᆡ</sent>
<sent type="main" lang="chi" page="13b" n="4">誰有好女 相貌備足。</sent>
<sent type="main" lang="kor" page="13b" n="4">어듸ᅀᅡ 됴ᄒᆞᆫ ᄯᆞ리 야ᇰᄌᆞ ᄀᆞᄌᆞ니 잇거뇨</sent>
<sent type="main" lang="chi" page="13b" n="5">當爲我兒 往求索之。</sent>
<sent type="main" lang="kor" page="13b" n="5">내 아기 위ᄒᆞ야 어더 보고려</sent>
<sent type="main" lang="chi" page="13b-14a" n="6">諸婆羅門 便爲推覓。</sent>
<sent type="main" lang="kor" page="13b-14a" n="6">婆羅門이 그 말 듣고 고ᄫᆞᆫ ᄯᆞᆯ 얻니노라 ^ ᄒᆞ야</sent>
<sent type="main" lang="chi" page="14a" n="1">展轉行乞 到王舍城。</sent>
<sent type="main" lang="kor" page="14a" n="1">빌머거 摩竭陀國 王舍城의 가니</sent>
<sent type="main" lang="chi" page="14a" n="2">城中有一大臣。名曰護彌。財富無量 信敬三寶。</sent>
<sent type="main" lang="kor" page="14a" n="2">그 城 안해 ᄒᆞᆫ 大臣 護彌라 호리 가ᅀᆞ멸오 發心ᄒᆞ더니</sent>
<sent type="main" lang="chi" page="14a" n="3">時婆羅門 到家從乞。</sent>
<sent type="main" lang="kor" page="14a" n="3">婆羅門이 그 지븨 가 糧食 빈대</sent>
<sent type="main" lang="chi" page="14a" n="4">國法施人 要令童女 持物布施。</sent>
<sent type="main" lang="kor" page="14a" n="4">그 나랏 法에 布施호ᄃᆡ 모로매 童女로 내야 주더니</sent>
<sent type="main" lang="chi" page="14a" n="5">護彌長者 時有一女。威容端正 顏色殊妙。卽持食出 施婆羅門。</sent>
<sent type="main" lang="kor" page="14a" n="5">그 짓 ᄯᆞ리 ᄡᆞᆯ 가져 나오나ᄂᆞᆯ</sent>
<sent type="main" lang="chi" page="14a-14b" n="6">婆羅門見 心大歡喜。我所覓者 今日見之。</sent>
<sent type="main" lang="kor" page="14a-14b" n="6">婆羅門이 보고 깃거 이 각시ᅀᅡ 내 얻^니논 ᄆᆞᅀᆞ매 맛도다 ᄒᆞ야</sent>
<sent type="main" lang="chi" page="14b" n="1">卽問女言。</sent>
<sent type="main" lang="kor" page="14b" n="1">그 ᄯᆞᆯᄃᆞ려 무로ᄃᆡ</sent>
<!-- 叵有人來求索汝不。答言未也。-->
<sent type="main" lang="chi" page="14b" n="2">問言。女子汝父在不。</sent>
<sent type="main" lang="kor" page="14b" n="2">그딋 아바니미 잇ᄂᆞ닛가</sent>
<sent type="main" lang="chi" page="14b" n="3">其女言在。</sent>
<sent type="main" lang="kor" page="14b" n="3">對答호ᄃᆡ 잇ᄂᆞ니ᅌᅵ다</sent>
<sent type="main" lang="chi" page="14b" n="4">婆羅門言。語令出外 我欲見之。與共談語。</sent>
<sent type="main" lang="kor" page="14b" n="4">婆羅門이 닐오ᄃᆡ 내 보아져 ᄒᆞᄂᆞ다 ᄉᆞᆯᄫᅡ쎠</sent>
<sent type="main" lang="chi" page="14b" n="5">時女入內 白其父言。外有客人 欲得相見。</sent>
<sent type="main" lang="kor" page="14b" n="5">그 ᄯᆞ리 드러 니ᄅᆞᆫ대</sent>
<sent type="main" lang="chi" page="14b" n="6">父便出外。</sent>
<sent type="main" lang="kor" page="14b" n="6">護彌長者ㅣ 나아오나ᄂᆞᆯ</sent>
<sent type="main" lang="chi" page="14b" n="7">時婆羅門。問訊起居 安和善吉。</sent>
<sent type="main" lang="kor" page="14b" n="7">婆羅門이 安否 묻고 닐오ᄃᆡ</sent>
<sent type="main" lang="chi" page="14b-15a" n="8">舍衛國王 有一大臣。字曰須達 輔相識不。</sent>
<sent type="main" lang="kor" page="14b-15a" n="8">舍衛國에 ᄒᆞᆫ 大臣 須達이라 호리 잇ᄂᆞ니 아^ᄅᆞ시ᄂᆞ니ᅌᅵᆺ가</sent>
<sent type="main" lang="chi" page="15a" n="1">答言未見。但聞其名。</sent>
<sent type="main" lang="kor" page="15a" n="1">護彌 닐오ᄃᆡ 소리ᄲᅮᆫ 듣노라</sent>
<sent type="main" lang="chi" page="15a" n="2">報言知不。</sent>
<sent type="main" lang="kor" page="15a" n="2">婆羅門이 닐오ᄃᆡ</sent>
<sent type="main" lang="chi" page="15a" n="3">是人於彼舍衛國中。第一富貴如汝。於此間 富貴第一</sent>
<sent type="main" lang="kor" page="15a" n="3">舍衛國 中에 ᄆᆞᆺ 벼슬 놉고 가ᅀᆞ며루미 이 나라해 그듸 ᄀᆞᄐᆞ니</sent>
<sent type="main" lang="chi" page="15a" n="4">須達有兒 端正殊妙。卓略多奇。</sent>
<sent type="main" lang="kor" page="15a" n="4">ᄒᆞᆫ ᄉᆞ라ᇰᄒᆞᄂᆞᆫ 아기아ᄃᆞ리 야ᇰᄌᆡ며 ᄌᆡ죄 ᄒᆞᆫ 그티니</sent>
<sent type="main" lang="chi" page="15a" n="5">欲求君女 爲可爾不。</sent>
<sent type="main" lang="kor" page="15a" n="5">그딋 ᄯᆞᄅᆞᆯ 맛고져 ᄒᆞ더ᅌᅵ다</sent>
<sent type="main" lang="chi" page="15a" n="6">答言可爾。</sent>
<sent type="main" lang="kor" page="15a" n="6">護彌 닐오ᄃᆡ 그리 호리라 ᄒᆞ야ᄂᆞᆯ</sent>
<sent type="main" lang="chi" page="15a-15b" n="7">值有估客 欲至舍衛。</sent>
<sent type="main" lang="kor" page="15a-15b" n="7">마초아 흐ᇰ져ᇰ바지 舍衛國으로 가리 잇^더니</sent>
<sent type="main" lang="chi" page="15b" n="1">時婆羅門 作書因之。送與須達 具陳其事。</sent>
<sent type="main" lang="kor" page="15b" n="1">婆羅門이 글왈 ᄒᆞ야 須達ᄋᆡ 손ᄃᆡ 보내야ᄂᆞᆯ</sent>
<sent type="main" lang="chi" page="15b" n="2">須達歡喜詣王。</sent>
<sent type="main" lang="kor" page="15b" n="2">須達이 깃거 波斯匿王ᄭᅴ 가아</sent>
<sent type="note" lang="kor" page="15b" n="3">그 나랏 王 일후미 波斯匿이라</sent>
<sent type="main" lang="chi" page="15b" n="4">求假爲兒娶婦。王卽聽之。大載珍寶 趣王舍城。</sent>
<sent type="main" lang="kor" page="15b" n="4">말ᄆᆡ 엳ᄌᆞᆸ고 쳔랴ᇰ 만히 시러 王舍城으로 가며</sent>
<sent type="main" lang="chi" page="15b" n="5">於其道次 拯濟貧乏。到王舍城。</sent>
<sent type="main" lang="kor" page="15b" n="5">길헤 艱難ᄒᆞᆫ 사ᄅᆞᆷ 보아ᄃᆞᆫ 다 布施ᄒᆞ더라</sent>
<sent type="main" lang="chi" page="15b" n="6">至護彌家 爲兒求妻。</sent>
<sent type="main" lang="kor" page="15b" n="6">須達이 護彌 지븨 니거늘</sent>
<sent type="main" lang="chi" page="15b-16a" n="7">護彌長者 歡喜迎逆。安置敷具 暮宿其舍。</sent>
<sent type="main" lang="kor" page="15b-16a" n="7">護彌 깃거 나아 迎逢ᄒᆞ야 지^븨 드려 재더니</sent>
<sent type="main" lang="chi" page="16a" n="1">家內搔搔 辦具飲食。</sent>
<sent type="main" lang="kor" page="16a" n="1">그 지븨셔 차반 ᄆᆡᇰᄀᆞᆯ 쏘리 워즈런ᄒᆞ거늘</sent>
<!-- 須達念言。今此長者。大設供具 欲作何等。將請國王太子大臣。長者居士 婚姻親戚 設大會耶。-->
<sent type="main" lang="chi" page="16a" n="2">思惟所以不能了知。而問之言。</sent>
<sent type="main" lang="kor" page="16a" n="2">須達이 護彌ᄃᆞ려 무로ᄃᆡ</sent>
<sent type="main" lang="chi" page="16a" n="3">長者今暮。躬自執勞 經理事務。施設供具。</sent>
<sent type="main" lang="kor" page="16a" n="3">主人이 므슴 차바ᄂᆞᆯ 손ᅀᅩ ᄃᆞᆮ녀 ᄆᆡᇰᄀᆞ노닛가</sent>
<sent type="main" lang="chi" page="16a" n="4">爲欲請王太子</sent>
<sent type="main" lang="kor" page="16a" n="4">太子ᄅᆞᆯ 請ᄒᆞᅀᆞᄫᅡ 이받ᄌᆞᄫᅩ려 ᄒᆞ노닛가</sent>
<sent type="main" lang="chi" page="16a" n="5">大臣。</sent>
<sent type="main" lang="kor" page="16a" n="5">大臣ᄋᆞᆯ 請ᄒᆞ야 이바도려 ᄒᆞ노닛가</sent>
<sent type="main" lang="chi" page="16a" n="6">答言不也。</sent>
<sent type="main" lang="kor" page="16a" n="6">護彌 닐오ᄃᆡ 그리 아니ᇰ다</sent>
<sent type="main" lang="kor" page="16a" n="7">須達이 ᄯᅩ 무로ᄃᆡ</sent> <!-- 저경 미확인. 번역 과정의 첨가로 보임 -->
<sent type="main" lang="chi" page="16a-16b" n="8">欲設婚姻親戚會耶。</sent>
<sent type="main" lang="kor" page="16a-16b" n="8">婚姻 위ᄒᆞ야 아^ᅀᆞ미 오나ᄃᆞᆫ 이바도려 ᄒᆞ노닛가</sent>
<sent type="note" lang="kor" page="16b" n="1">사회 녀긔셔 며느리 녁 지블 婚이라 니ᄅᆞ고</sent>
<sent type="note" lang="kor" page="16b" n="2">며느리 녀긔셔 사회 녁 지블 姻이라 니ᄅᆞᄂᆞ니</sent>
<sent type="note" lang="kor" page="16b" n="3">댜ᇰ가 들며 셔바ᇰ 마조ᄆᆞᆯ 다 婚姻ᄒᆞ다 ᄒᆞᄂᆞ니라</sent>
<sent type="main" lang="chi" page="16b" n="4">答言。</sent>
<sent type="main" lang="kor" page="16b" n="4">護彌 닐오ᄃᆡ 그리 아니라</sent>
<sent type="main" lang="chi" page="16b" n="5">請佛及比丘僧。</sent>
<sent type="main" lang="kor" page="16b" n="5">부텨와 쥬ᇰ과ᄅᆞᆯ 請ᄒᆞᅀᆞᄫᅩ려 ᄒᆞ뇌ᇰ다</sent>
<sent type="main" lang="chi" page="16b" n="6">於時須達 聞佛僧名。</sent>
<sent type="main" lang="kor" page="16b" n="6">須達이 부텨와 쥬ᇰ괏 마ᄅᆞᆯ 듣고</sent>
<sent type="main" lang="chi" page="16b" n="7">嗇然毛豎 如有所得心情悅豫。</sent>
<sent type="main" lang="kor" page="16b" n="7">소홈 도텨 自然히 ᄆᆞᅀᆞ매 깃븐 ᄠᅳ디 이실ᄊᆡ</sent>
<sent type="main" lang="chi" page="16b-17a" n="8">重問之言。云何名佛 願解其義。</sent>
<sent type="main" lang="kor" page="16b-17a" n="8">다시 무로ᄃᆡ 엇뎨 부톄라 ᄒᆞᄂᆞ닛가 그 ᄠᅳ들 닐^어쎠</sent>
<sent type="main" lang="chi" page="17a" n="1">長者答言。汝等聞乎</sent>
<sent type="main" lang="kor" page="17a" n="1">對答호ᄃᆡ 그듸ᄂᆞᆫ 아니 듣ᄌᆞᄫᅢᆺ더시닛가</sent>
<sent type="main" lang="chi" page="17a" n="2">淨飯王子 厥名悉達。</sent>
<sent type="main" lang="kor" page="17a" n="2">淨飯王 아ᄃᆞ님 悉達이라 ᄒᆞ샤리</sent>
<sent type="main" lang="chi" page="17a" n="3">其生之日 天降瑞應。三十有二</sent>
<sent type="main" lang="kor" page="17a" n="3">나실 나래 하ᄂᆞᆯ로셔 셜흔두 가짓 祥瑞 ᄂᆞ리며</sent>
<sent type="main" lang="chi" page="17a" n="4">萬神侍衛。</sent>
<sent type="main" lang="kor" page="17a" n="4">一萬 神靈이 侍衛ᄒᆞᅀᆞᄫᆞ며</sent>
<sent type="main" lang="chi" page="17a" n="5">卽行七步</sent>
<sent type="main" lang="kor" page="17a" n="5">자ᄇᆞ리 업시 닐굽 거르믈 거르샤</sent>
<sent type="main" lang="chi" page="17a" n="6">舉手而言。天上天下 唯我爲尊。</sent>
<sent type="main" lang="kor" page="17a" n="6">니ᄅᆞ샤ᄃᆡ 하ᄂᆞᆯ 우 하ᄂᆞᆯ 아래 나ᄡᅮᆫ 尊호라 ᄒᆞ시며</sent> <!-- 'ᄡᅮᆫ'은 'ᄲᅮᆫ'의 실수로 보임 -->
<sent type="main" lang="chi" page="17a" n="7">身黃金色</sent>
<sent type="main" lang="kor" page="17a" n="7">모미 金ㅅ 비치시며</sent>
<sent type="main" lang="chi" page="17a-17b" n="8">三十二相 八十種好。</sent>
<sent type="main" lang="kor" page="17a-17b" n="8">三十^二相 八十種好ㅣ ᄀᆞᆺ더시니</sent>
<sent type="main" lang="chi" page="17b" n="1">應王金輪 典四天下。</sent>
<sent type="main" lang="kor" page="17b" n="1">金輪王이 ᄃᆞ외샤 四天下ᄅᆞᆯ ᄀᆞᅀᆞᆷ아ᄅᆞ시련마ᄅᆞᆫ</sent>
<sent type="main" lang="chi" page="17b" n="2">見老病死苦</sent>
<sent type="main" lang="kor" page="17b" n="2">늘그니 病ᄒᆞ니 주근 사ᄅᆞᆷ 보시고</sent>
<sent type="main" lang="chi" page="17b" n="3">不樂在家。出家修道。</sent>
<sent type="main" lang="kor" page="17b" n="3">世間 슬히 너기샤 出家ᄒᆞ샤 道理 닷ᄀᆞ샤</sent>
<sent type="main" lang="chi" page="17b" n="4">六年苦行。得一切智 盡結成佛。</sent>
<sent type="main" lang="kor" page="17b" n="4">六年 苦行ᄒᆞ샤 正覺ᄋᆞᆯ 일우샤</sent>
<sent type="main" lang="chi" page="17b-18a" n="5">降諸魔衆 十八億萬。號曰能仁。十力無畏 十八不共。</sent>
<sent type="main" lang="kor" page="17b-18a" n="5">魔王ㅅ 兵馬 十八億萬을 降服ᄒᆡ^오샤</sent>
<sent type="main" lang="chi" page="18a" n="1">光明照耀</sent>
<sent type="main" lang="kor" page="18a" n="1">光明이 世界ᄅᆞᆯ ᄉᆞᄆᆞᆺ 비취샤</sent>
<sent type="main" lang="chi" page="18a" n="2">三達遐鑒。故號佛也。</sent>
<sent type="main" lang="kor" page="18a" n="2">三世옛 이ᄅᆞᆯ 아ᄅᆞ실ᄊᆡ 부톄시다 ᄒᆞᄂᆞ니ᇰ다</sent>
<sent type="main" lang="chi" page="18a" n="3">須達問言。云何名僧。</sent>
<sent type="main" lang="kor" page="18a" n="3">須達이 ᄯᅩ 무로ᄃᆡ 엇뎨 쥬ᅌᅵ라 ᄒᆞᄂᆞ닛가</sent>
<sent type="main" lang="chi" page="18a" n="4">護彌答言。佛成道已。</sent>
<sent type="main" lang="kor" page="18a" n="4">對答호ᄃᆡ 부톄 成道ᄒᆞ야시ᄂᆞᆯ</sent>
<sent type="main" lang="chi" page="18a" n="5">梵天勸請 轉妙法輪。</sent>
<sent type="main" lang="kor" page="18a" n="5">梵天이 轉法ᄒᆞ쇼셔 請ᄒᆞᅀᆞᄫᅡᄂᆞᆯ</sent>
<sent type="note" lang="kor" page="18a" n="6">轉法은 法을 그우릴씨니</sent>
<sent type="note" lang="kor" page="18a" n="7">부톄 說法ᄒᆞ샤 世間애 法이 펴디여 갈ᄊᆡ 그우리다 ᄒᆞᄂᆞ니</sent>
<sent type="note" lang="kor" page="18a" n="8">說法호ᄆᆞᆯ 轉法이라 ᄒᆞᄂᆞ니라</sent>
<sent type="main" lang="chi" page="18a-18b" n="9">至波羅捺鹿野苑中</sent>
<sent type="main" lang="kor" page="18a-18b" n="9">波羅^㮈國 鹿野苑에 가샤</sent>
<sent type="main" lang="chi" page="18b" n="1">爲拘鄰五人 轉四眞諦。漏盡結解 便成沙門。六通具足 四意七覺八道悉練。上虛空中 八萬諸天 得須陀洹。無量天人 發無上道意。</sent>
<sent type="main" lang="kor" page="18b" n="1">僑陳如ᄃᆞᆯ 다ᄉᆞᆺ 사ᄅᆞᄆᆞᆯ 濟渡ᄒᆞ시며</sent>
<sent type="main" lang="chi" page="18b" n="2">次度鬱卑迦葉兄弟千人。漏盡意解。如其五人 次第得度。</sent>
<sent type="main" lang="kor" page="18b" n="2">버거 鬱卑迦葉 三兄弟의 물 一千 사ᄅᆞᄆᆞᆯ 濟渡ᄒᆞ시며</sent>
<sent type="main" lang="chi" page="18b" n="3">舍利弗目連徒衆五百 亦得應眞。</sent>
<sent type="main" lang="kor" page="18b" n="3">버거 舍利弗 目揵連의 물 五百ᄋᆞᆯ 濟渡ᄒᆞ시니</sent>
<sent type="main" lang="chi" page="18b" n="4">如是之等 神足自在。</sent>
<sent type="main" lang="kor" page="18b" n="4">이 사ᄅᆞᆷᄃᆞᆯ히 다 神足이 自在ᄒᆞ야</sent>
<sent type="main" lang="chi" page="18b-19a" n="5">能爲衆生 良祐福田 故名僧也。</sent>
<sent type="main" lang="kor" page="18b-19a" n="5">衆生ᄋᆡ 福田이 ^ ᄃᆞ욀ᄊᆡ 쥬ᅌᅵ라 ᄒᆞᄂᆞ니ᇰ다</sent>
<sent type="note" lang="kor" page="19a" n="1">福田은 福 바티니</sent>
<sent type="note" lang="kor" page="19a" n="2">衆生ᄋᆡ 福이 쥬ᅌᅴ 그ᅌᅦ셔 남과 나디 바ᄐᆡ셔 남과 ᄀᆞᄐᆞᆯᄊᆡ 福 바티라 ᄒᆞ니라</sent>
<sent type="main" lang="chi" page="19a" n="3">須達聞說如此妙事。歡喜踊躍 感念信敬。</sent>
<sent type="main" lang="kor" page="19a" n="3">須達이 이 말 듣고 부텻긔 發心ᄋᆞᆯ 니ᄅᆞ와다</sent>
<sent type="main" lang="chi" page="19a" n="4">企望至曉 當往見佛。</sent>
<sent type="main" lang="kor" page="19a" n="4">언제 새어든 부텨를 가 보ᅀᆞᄫᅩ려뇨 ᄒᆞ더니</sent>
<sent type="main" lang="chi" page="19a" n="5">誠款神應 見地明曉 尋明卽往</sent>
<sent type="main" lang="kor" page="19a" n="5">精誠이 고ᄌᆞᆨᄒᆞ니 밤누니 번ᄒᆞ거늘</sent>
<sent type="main" lang="chi" page="19a" n="6">羅閱城門。夜三時開。初夜中夜後夜。是謂三時。中夜出門</sent>
<sent type="main" lang="kor" page="19a" n="6">길흘 ᄎᆞ자 부텻긔로 가ᄂᆞᆫ 저긔 城門애 내ᄃᆞ라</sent>
<sent type="main" lang="chi" page="19a" n="7">見有天祠。卽爲禮拜</sent>
<sent type="main" lang="kor" page="19a" n="7">하ᄂᆞᆯ 祭ᄒᆞ던 ᄯᅡᄒᆞᆯ 보고 절ᄒᆞ다가</sent>
<sent type="main" lang="chi" page="19b" n="1">忽忘念佛。心目還闇 便自念言。今夜故闇。</sent>
<sent type="main" lang="kor" page="19b" n="1">忽然히 부텨 向ᄒᆞᆫ ᄆᆞᅀᆞᄆᆞᆯ 니즈니 누니 도로 어듭거늘</sent>
<sent type="main" lang="chi" page="19b" n="2">若我往者。爲惡鬼猛狩見害。</sent>
<sent type="main" lang="kor" page="19b" n="2">제 너교ᄃᆡ 바ᄆᆡ 가다가 귓것과 모딘 쥬ᇰᄉᆡᇰ이 므ᅀᅴ엽도소니</sent>
<sent type="main" lang="chi" page="19b" n="3">且還入城待曉當往。</sent>
<sent type="main" lang="kor" page="19b" n="3">므스므라 바ᄆᆡ 나오나뇨 ᄒᆞ야 뉘으처 도로 오려 ᄒᆞ더니</sent>
<sent type="main" lang="chi" page="19b" n="4">有親友終生於四天。</sent>
<sent type="main" lang="kor" page="19b" n="4">아래 제 버디 주거 하ᄂᆞᆯ해 갯다가</sent>
<sent type="main" lang="chi" page="19b" n="5">見其欲悔便下語之。</sent>
<sent type="main" lang="kor" page="19b" n="5">ᄂᆞ려와 須達일ᄃᆞ려 닐오ᄃᆡ</sent>
<sent type="main" lang="chi" page="19b" n="6">居士莫悔也</sent>
<sent type="main" lang="kor" page="19b" n="6">須達이 뉘읏디 말라 내 아랫 네 버디라니</sent>
<sent type="main" lang="chi" page="19b-20a" n="7">(我是汝昔善知識。蜜肩婆羅門。因聞法得生天。今爲大勢門神。</sent>
<sent type="main" lang="kor" page="19b-20a" n="7">부텻 法 듣ᄌᆞᄫᅩᆫ ^ 德으로 하ᄂᆞᆯ해 나아 門神이 ᄃᆞ외야 잇노니</sent>
<sent type="note" lang="kor" page="20a" n="1">門神ᄋᆞᆫ 門ㅅ 神靈이라</sent>
<sent type="main" lang="chi" page="20a" n="2">故相勸耳)汝往見佛得利無量。</sent>
<sent type="main" lang="kor" page="20a" n="2">네 부텨를 가 보ᅀᆞᄫᆞ면 됴ᄒᆞᆫ 이리 그지업스리라</sent>
<!-- 正使令得百車珍寶。不如轉足一步至趣世尊所。-->
<sent type="main" lang="chi" page="20a" n="3">得利深過踰於彼。居士莫悔。正使令得一四天下滿中珍寶。</sent>
<sent type="main" lang="kor" page="20a" n="3">四天下애 ᄀᆞᄃᆞᆨᄒᆞᆫ 보ᄇᆡᄅᆞᆯ 어더도</sent>
<sent type="main" lang="chi" page="20a" n="4">不如舉足一步至世尊所所得利益。</sent>
<sent type="main" lang="kor" page="20a" n="4">부텨 向ᄒᆞᅀᆞᄫᅡ ᄒᆞᆫ 거름 나ᅀᅩ거룸만 몯ᄒᆞ니라</sent>
<!-- 盈踰過於彼百千萬倍。-->
<sent type="main" lang="chi" page="20a" n="5">須達聞天說如此語。</sent>
<sent type="main" lang="kor" page="20a" n="5">須達이 그 말 듣고 더욱 깃거</sent>
<sent type="main" lang="chi" page="20a" n="6">益增歡喜敬念世尊。闇卽得曉。</sent>
<sent type="main" lang="kor" page="20a" n="6">다시 ᄭᆡᄃᆞ라 世尊ᄋᆞᆯ 念ᄒᆞᅀᆞᄫᆞ니 누니 도로 ᄇᆞᆰ거늘</sent>
<sent type="main" lang="chi" page="20a-20b" n="7">尋路往至到世尊所。</sent>
<sent type="main" lang="kor" page="20a-20b" n="7">길흘 ᄎᆞ^자 世尊ᄭᅴ 가니라</sent>
<sent type="main" lang="chi" page="20b" n="1">爾時世尊。知須達來出外經行。</sent>
<sent type="main" lang="kor" page="20b" n="1">世尊이 須達이 올 ᄄᆞᆯ 아ᄅᆞ시고 밧긔 나아 걷니더시니</sent>
<sent type="main" lang="chi" page="20b" n="2">是時須達遙見世尊。猶如金山相好威容。儼然昞著。過踰護彌所說萬倍。</sent>
<sent type="main" lang="kor" page="20b" n="2">須達이 ᄇᆞ라ᅀᆞᆸ고 몯내 과ᄒᆞᅀᆞᄫᅡ 호ᄃᆡ</sent>
<sent type="main" lang="chi" page="20b" n="3">睹之心悅不知禮法。直問世尊。</sent>
<sent type="main" lang="kor" page="20b" n="3">부텨 뵈ᅀᆞᆸᄂᆞᆫ 禮數를 몰라 바ᄅᆞ 드러 묻ᄌᆞᄫᅩᄃᆡ</sent>
<sent type="main" lang="chi" page="20b" n="4">不審瞿曇起居何如。</sent>
<sent type="main" lang="kor" page="20b" n="4">瞿曇 安否ㅣ 便安ᄒᆞ시니ᅌᅵᆺ가 ᄒᆞ더니</sent>
<sent type="main" lang="chi" page="20b" n="5">世尊卽命令就座。</sent>
<sent type="main" lang="kor" page="20b" n="5">世尊이 바ᇰ셕 주어 안치시니라</sent>
<sent type="main" lang="chi" page="20b-21a" n="6">時首陀會天遙見。須達雖睹世尊。不知禮拜供養之法。</sent>
<sent type="main" lang="kor" page="20b-21a" n="6">그ᄢᅴ 首陀會天이 [首陀會^天은 淨居天이라] 須達ᄋᆡ 버릇 업순 주를 보고</sent>
<sent type="main" lang="chi" page="21a" n="1">化爲四人行列而來。到世尊所接足作禮。</sent>
<sent type="main" lang="kor" page="21a" n="1">네 사ᄅᆞ미 ᄃᆞ외야 와 世尊ᄭᅴ 禮數ᄒᆞᅀᆞᆸ고</sent>
<sent type="main" lang="chi" page="21a" n="2">胡跪問訊起居輕利。右繞三匝却住一面。</sent>
<sent type="main" lang="kor" page="21a" n="2">ᄭᅮ러 安否 묻ᄌᆞᆸ고 올ᄒᆞᆫ 녀그로 세 ᄇᆞᆯ 가ᇝ도ᅀᆞᆸ고 ᄒᆞ녀긔 아ᇇ거늘</sent>
<sent type="main" lang="chi" page="21a" n="3">是時須達見其如是。乃爲愕然而自念言。恭敬之法事應如是。</sent>
<sent type="main" lang="kor" page="21a" n="3">그제ᅀᅡ 須達이 설우ᅀᆞᄫᅡ 恭敬ᄒᆞᅀᆞᆸᄂᆞᆫ 法이 이러ᄒᆞᆫ 거시로다 ᄒᆞ야</sent>
<sent type="main" lang="chi" page="21a" n="4">卽起離座如彼禮敬。問訊起居。</sent>
<sent type="main" lang="kor" page="21a" n="4">즉자히 다시 니러 네 사ᄅᆞᆷ ᄒᆞ논 야ᇰᄋᆞ로 禮數ᄒᆞᅀᆞᆸ고</sent>
<sent type="main" lang="chi" page="21a-21b" n="5">右繞三匝却住一面。</sent>
<sent type="main" lang="kor" page="21a-21b" n="5">ᄒᆞ녀^긔 안ᄌᆞ니라</sent>
<sent type="main" lang="chi" page="21b" n="1">爾時世尊卽爲說法。四諦微妙苦空無常。</sent>
<sent type="main" lang="kor" page="21b" n="1">그ᄢᅴ 世尊이 須達이 위ᄒᆞ야 四諦法을 니르시니</sent>
<sent type="main" lang="chi" page="21b" n="2">聞法歡喜便染聖法。成須陀洹。</sent>
<sent type="main" lang="kor" page="21b" n="2">듣ᄌᆞᆸ고 깃ᄉᆞᄫᅡ 須陀洹ᄋᆞᆯ 일우니라</sent>
<!-- 譬如淨潔白氎易染爲色。長跪合掌問世尊言。舍衛城中如我伴輩。聞法易染更有如我比不。-->
<sent type="main" lang="kor" page="21b" n="3">그저긔 舍衛國엣 사ᄅᆞ미 邪曲ᄒᆞᆫ 道理ᄅᆞᆯ 信ᄒᆞ야</sent> <!-- 저경 미확인 -->
<sent type="main" lang="kor" page="21b" n="4">正ᄒᆞᆫ 法 ᄀᆞᄅᆞ쵸미 어렵더니</sent> <!-- 저경 미확인 -->
<sent type="main" lang="chi" page="21b" n="5">佛告須達。</sent>
<sent type="main" lang="kor" page="21b" n="5">須達이 부텨ᄭᅴ ᄉᆞᆯᄫᅩᄃᆡ</sent>
<sent type="main" lang="chi" page="21b" n="6">更無有二如卿之者。</sent>
<sent type="main" lang="kor" page="21b" n="6">如來하 우리 나라해 오샤</sent>
<sent type="main" lang="chi" page="21b-22a" n="7">舍衛城中人多信邪。難染聖教。須達白佛。唯願如來。垂神降屈臨赴舍衛。使中衆生除邪就正。</sent>
<sent type="main" lang="kor" page="21b-22a" n="7">衆生ᄋᆡ 邪曲^ᄋᆞᆯ 덜에 ᄒᆞ쇼셔</sent>
<sent type="main" lang="chi" page="22a" n="1">世尊告曰。</sent>
<sent type="main" lang="kor" page="22a" n="1">世尊이 니ᄅᆞ샤ᄃᆡ</sent>
<sent type="main" lang="chi" page="22a" n="2">出家之法與俗有別。住止處所應當有異。</sent>
<sent type="main" lang="kor" page="22a" n="2">出家ᄒᆞᆫ 사ᄅᆞᄆᆞᆫ 쇼히 ᄀᆞᆮ디 아니ᄒᆞ니</sent>
<sent type="main" lang="chi" page="22a" n="3">彼無精舍云何得去。</sent>
<sent type="main" lang="kor" page="22a" n="3">그ᅌᅦ 精舍ㅣ 업거니 어드리 가료</sent>
<sent type="main" lang="chi" page="22a" n="4">須達白佛言。</sent>
<sent type="main" lang="kor" page="22a" n="4">須達이 ᄉᆞᆯᄫᅩᄃᆡ</sent>
<sent type="main" lang="chi" page="22a" n="5">弟子能起。願見聽許。世尊默然須達辭往。</sent>
<sent type="main" lang="kor" page="22a" n="5">내 어루 이ᄅᆞᅀᆞᄫᅩ리ᅌᅵ다</sent>
<sent type="main" lang="chi" page="22a" n="6">爲兒娶婦竟辭佛</sent>
<sent type="main" lang="kor" page="22a" n="6">須達이 辭ᄒᆞᅀᆞᆸ고 가</sent>
<sent type="note" lang="kor" page="22a" n="7">辭ᄂᆞᆫ 하딕이라 ᄒᆞᄃᆞᆺ ᄒᆞᆫ 마리라</sent>
<sent type="main" lang="chi" page="22a" n="8">還家</sent>
<sent type="main" lang="kor" page="22a" n="8">제 아기아ᄃᆞᆯ 댜ᇰ가 드리고 제 나라ᄒᆞ로 갈 쩌긔</sent> <!-- 저경과의 대응 불명확 -->
<sent type="main" lang="chi" page="22a" n="9">因白佛言。</sent>
<sent type="main" lang="kor" page="22a" n="9">부텨ᄭᅴ 와 ᄉᆞᆯᄫᅩᄃᆡ</sent>
<sent type="main" lang="chi" page="22a-22b" n="10">還到本國當立精舍。不知模法。</sent>
<sent type="main" lang="kor" page="22a-22b" n="10">舍衛國에 도라가 精舍 ^ 이ᄅᆞᅀᆞᄫᅩ리니</sent>
<sent type="main" lang="chi" page="22b" n="1">唯願世尊。使一弟子共往敕示。</sent>
<sent type="main" lang="kor" page="22b" n="1">弟子 ᄒᆞ나ᄒᆞᆯ 주어시든 말 드러 이ᄅᆞᅀᆞᄫᅡ지ᅌᅵ다</sent>
<sent type="main" lang="chi" page="22b" n="2">世尊思惟</sent>
<sent type="main" lang="kor" page="22b" n="2">世尊이 너기샤ᄃᆡ</sent>
<sent type="main" lang="chi" page="22b" n="3">舍衛城內。婆羅門信邪倒見。餘人往者必不能辦。</sent>
<sent type="main" lang="kor" page="22b" n="3">舍衛國 婆羅門이 모디러 년기 가면 몯 이긔리니</sent>
<sent type="main" lang="chi" page="22b" n="4">唯舍利弗。是婆羅門種。少小聰明神足兼備。</sent>
<sent type="main" lang="kor" page="22b" n="4">舍利弗옷 聰明ᄒᆞ고 神足이 ᄀᆞᄌᆞ니</sent>
<sent type="main" lang="chi" page="22b" n="5">去必有益卽便命之。</sent>
<sent type="main" lang="kor" page="22b" n="5">舍利弗이 가ᅀᅡ 일우리라 ᄒᆞ샤</sent>
<sent type="main" lang="chi" page="22b" n="6">共須達往。</sent>
<sent type="main" lang="kor" page="22b" n="6">舍利弗을 須達이 조차 가라 ᄒᆞ시다</sent>
<sent type="main" lang="chi" page="22b-23a" n="7">須達問言。</sent>
<sent type="main" lang="kor" page="22b-23a" n="7">길헤 가^며 須達이 舍利弗 더브러 무로ᄃᆡ</sent>
<sent type="main" lang="chi" page="23a" n="1">世尊足行日能幾里。</sent>
<sent type="main" lang="kor" page="23a" n="1">世尊이 ᄒᆞᄅᆞ 몃 里ᄅᆞᆯ 녀시ᄂᆞ니ᅌᅵᆺ고</sent>
<sent type="main" lang="chi" page="23a" n="2">舍利弗言。日半由旬。</sent>
<sent type="main" lang="kor" page="23a" n="2">對答호ᄃᆡ ᄒᆞᄅᆞ 二十 里ᄅᆞᆯ 녀시ᄂᆞ니</sent>
<sent type="main" lang="chi" page="23a" n="3">如轉輪王足行之法。</sent>
<sent type="main" lang="kor" page="23a" n="3">轉輪王ᄋᆡ 녀샤미 ᄀᆞᄐᆞ시니라</sent>
<sent type="main" lang="chi" page="23a" n="4">世尊亦爾。是時須達。卽於道次。二十里</sent>
<sent type="main" lang="kor" page="23a" n="4">須達이 王舍城으로셔 舍衛國에 올 ᄊᆞᅀᅵᆺ 길헤 二十 里예</sent>
<sent type="main" lang="chi" page="23a-23b" n="5">作一亭舍。計校功作出錢雇之。安止使人飲食。</sent>
<sent type="main" lang="kor" page="23a-23b" n="5">ᄒᆞᆫ 亭舍옴 짓게 ᄒᆞ야 사ᄅᆞ믈 긔걸ᄒᆞ야 두^고</sent>
<sent type="note" lang="kor" page="23b" n="1">亭은 亭子ㅣ오 舍ᄂᆞᆫ 지비니</sent>
<sent type="note" lang="kor" page="23b" n="2">부톄 舍衛國ᄋᆞ로 오시ᇙ 길헤 머므르시ᇙ 지비라</sent>
<sent type="main" lang="chi" page="23b" n="3">敷具悉皆令足。從王舍城至舍衛國。還來到舍。共舍利弗案行諸地。何處平博中起精舍。</sent>
<sent type="main" lang="kor" page="23b" n="3">舍衛國애 도라와 精舍 지ᅀᅮᇙ 터흘 어드니</sent>
<sent type="main" lang="chi" page="23b" n="4">案行周遍無可意處。唯王太子祇陀有園。其地正平其樹鬱茂。不遠不近正得處所。</sent>
<sent type="main" lang="kor" page="23b" n="4">맛다ᇰᄒᆞᆫ ᄃᆡ 업고 오직 太子 祇陀ᄋᆡ 東山이 ᄯᅡ토 平ᄒᆞ며 나모도 盛ᄒᆞ더니</sent>
<sent type="main" lang="chi" page="23b" n="5">舍利弗告須達言。</sent>
<sent type="main" lang="kor" page="23b" n="5">舍利弗이 닐오ᄃᆡ</sent>
<sent type="main" lang="chi" page="23b" n="6">今此園中宜起精舍。若遠作之乞食則難。近處憒鬧妨廢行道。</sent>
<sent type="main" lang="kor" page="23b" n="6">ᄆᆞᅀᆞᆯ히 멀면 乞食ᄒᆞ디 어렵고 하 갓가ᄫᆞ면 조티 몯ᄒᆞ리니</sent>
<sent type="main" lang="kor" page="23b-24a" n="7">이 東山이 甚히 ^ 맛갑다</sent> <!-- 저경 미확인 -->
<sent type="main" lang="chi" page="24a" n="1">須達歡喜到太子所。白太子言。</sent>
<sent type="main" lang="kor" page="24a" n="1">須達이 깃거 太子ᄭᅴ 가 ᄉᆞᆯᄫᅩᄃᆡ</sent>
<sent type="main" lang="chi" page="24a" n="2">我今欲爲如來起立精舍。太子園好今欲買之。</sent>
<sent type="main" lang="kor" page="24a" n="2">이 東山ᄋᆞᆯ 사아 如來 위ᄒᆞᅀᆞᄫᅡ 精舍ᄅᆞᆯ 이ᄅᆞᅀᆞᄫᅡ지ᅌᅵ다</sent>
<sent type="main" lang="chi" page="24a" n="3">太子笑言。</sent>
<sent type="main" lang="kor" page="24a" n="3">太子ㅣ 우ᅀᅳ며 닐오ᄃᆡ</sent>
<sent type="main" lang="chi" page="24a" n="4">我無所乏。</sent>
<sent type="main" lang="kor" page="24a" n="4">내 므스거시 不足ᄒᆞ료</sent>
<sent type="main" lang="chi" page="24a" n="5">此園茂盛。當用遊戲逍遙散志。</sent>
<sent type="main" lang="kor" page="24a" n="5">젼혀 이 東山ᄋᆞᆫ 남기 됴ᄒᆞᆯᄊᆡ 노니논 ᄯᅡ히라</sent>
<sent type="main" lang="chi" page="24a" n="6">須達慇懃乃至再三。</sent>
<sent type="main" lang="kor" page="24a" n="6">須達이 다시곰 請ᄒᆞᆫ대</sent>
<sent type="main" lang="chi" page="24a" n="7">大子貪惜增倍求價。</sent>
<sent type="main" lang="kor" page="24a" n="7">太子ㅣ 앗겨 ᄆᆞᅀᆞ매 너교ᄃᆡ</sent>
<sent type="main" lang="chi" page="24a-24b" n="8">謂呼價貴當不能買。語須達言。</sent>
<sent type="main" lang="kor" page="24a-24b" n="8">비들 만히 니르면 ^ 몯 삵가 ᄒᆞ야 닐오ᄃᆡ</sent>
<sent type="main" lang="chi" page="24b" n="1">汝若能以黃金布地。令間無空者便當相與。</sent>
<sent type="main" lang="kor" page="24b" n="1">金으로 ᄯᅡ해 ᄭᆞ로ᄆᆞᆯ ᄢᅳᆷ 업게 ᄒᆞ면 이 東山ᄋᆞᆯ ᄑᆞ로리라</sent>
<sent type="main" lang="chi" page="24b" n="2">須達曰諾。聽隨其價。</sent>
<sent type="main" lang="kor" page="24b" n="2">須達이 닐오ᄃᆡ 니ᄅᆞ샨 야ᇰᄋᆞ로 호리ᅌᅵ다</sent>
<sent type="main" lang="chi" page="24b" n="3">太子祇陀言。我戲語耳。</sent>
<sent type="main" lang="kor" page="24b" n="3">太子ㅣ 닐오ᄃᆡ 내 로ᇰ담ᄒᆞ다라</sent>
<sent type="main" lang="chi" page="24b" n="4">須達白言</sent>
<sent type="main" lang="kor" page="24b" n="4">須達이 닐오ᄃᆡ</sent>
<sent type="main" lang="chi" page="24b" n="5">爲太子法不應妄語。妄語欺詐。</sent>
<sent type="main" lang="kor" page="24b" n="5">太子ㅅ 法은 거즛마ᄅᆞᆯ 아니ᄒᆞ시ᄂᆞᆫ 거시니</sent>
<sent type="main" lang="chi" page="24b" n="6">云何紹繼撫恤人民。</sent>
<sent type="main" lang="kor" page="24b" n="6">구쳐 ᄑᆞᄅᆞ시리ᅌᅵ다 ᄒᆞ고</sent>
<sent type="main" lang="chi" page="24b-25a" n="7">卽共太子欲往訟了。</sent>
<sent type="main" lang="kor" page="24b-25a" n="7">太子와 ᄒᆞ야 그위예 決ᄒᆞ라 가려 ᄒᆞ더^니</sent>
<sent type="main" lang="chi" page="25a" n="1">時首陀會天。</sent>
<sent type="main" lang="kor" page="25a" n="1">그ᄢᅴ 首陀會天이 너교ᄃᆡ</sent>
<sent type="main" lang="chi" page="25a" n="2">以當爲佛起精舍故。恐諸大臣偏爲太子。</sent>
<sent type="main" lang="kor" page="25a" n="2">나랏 臣下ㅣ 太子ㅅ 녀글 들면 須達ᄋᆡ 願을 몯 일울까 ᄒᆞ야</sent>
<sent type="main" lang="chi" page="25a" n="3">卽化一人下。爲評詳語太子言。</sent>
<sent type="main" lang="kor" page="25a" n="3">ᄒᆞᆫ 사ᄅᆞ미 ᄃᆞ외야 ᄂᆞ려와 分揀ᄒᆞ야 太子ᄭᅴ 닐오ᄃᆡ</sent>
<sent type="main" lang="chi" page="25a" n="4">夫太子法不應妄語。已許價決不宜中悔。</sent>
<sent type="main" lang="kor" page="25a" n="4">太子ᄂᆞᆫ 거즛말 몯ᄒᆞ시ᄂᆞᆫ 거시니 뉘으처 마ᄅᆞ쇼셔</sent>
<sent type="main" lang="chi" page="25a" n="5">遂斷與之。</sent>
<sent type="main" lang="kor" page="25a" n="5">太子ㅣ 구쳐 ᄑᆞ라ᄂᆞᆯ</sent>
<sent type="main" lang="chi" page="25a-25b" n="6">須達歡喜。便敕使人象負金出。八十頃中須臾欲滿。</sent>
<sent type="main" lang="kor" page="25a-25b" n="6">須達이 깃거 象애 金을 시러 여든 頃 ^ ᄯᅡ해 즉자히 다 ᄭᆞᆯ오</sent>
<sent type="note" lang="kor" page="25b" n="1">頃은 온 畝ㅣ니 ᄒᆞᆫ 畝ㅣ 二百 마ᅀᆞᆫ 步ㅣ라</sent>
<sent type="main" lang="chi" page="25b" n="2">殘有少地。須達思惟何藏金足。不多不少當足滿之。</sent>
<sent type="main" lang="kor" page="25b" n="2">아니한 ᄃᆡ 몯 다 ᄭᆞ랫거늘 須達이 잔ᄌᆞᆨ고 ᄉᆞ라ᇰᄒᆞ더니</sent>
<sent type="main" lang="chi" page="25b" n="3">祇陀問言嫌貴置之。</sent>
<sent type="main" lang="kor" page="25b" n="3">太子ㅣ 무로ᄃᆡ 앗가ᄫᆞᆫ ᄠᅳ디 잇ᄂᆞ니여</sent>
<sent type="main" lang="chi" page="25b" n="4">答言不也。</sent>
<sent type="main" lang="kor" page="25b" n="4">對答호ᄃᆡ 그리 아니라</sent>
<sent type="main" lang="chi" page="25b" n="5">自念金藏何者。可足當補滿之。</sent>
<sent type="main" lang="kor" page="25b" n="5">내 ᄉᆞ라ᇰ호ᄃᆡ 어누 藏ㅅ 金이ᅀᅡ 마치 ᄭᆞᆯ이려뇨 ᄒᆞ노ᅌᅵ다</sent>
<sent type="main" lang="chi" page="25b" n="6">祇陀念言。</sent>
<sent type="main" lang="kor" page="25b" n="6">太子ㅣ 너교ᄃᆡ</sent>
<sent type="main" lang="chi" page="25b" n="7">佛必大德。</sent>
<sent type="main" lang="kor" page="25b" n="7">부텻 德이 至極ᄒᆞ샤ᅀᅡ</sent>
<sent type="main" lang="chi" page="25b-26a" n="8">乃使斯人輕寶乃爾。</sent>
<sent type="main" lang="kor" page="25b-26a" n="8">이 사ᄅᆞ미 보ᄇᆡ^ᄅᆞᆯ 뎌리도록 아니 앗기놋다 ᄒᆞ야</sent>
<sent type="main" lang="chi" page="26a" n="1">教齊是止</sent>
<sent type="main" lang="kor" page="26a" n="1">須達이ᄃᆞ려 닐오ᄃᆡ</sent>
<sent type="main" lang="chi" page="26a" n="2">勿更出金。</sent>
<sent type="main" lang="kor" page="26a" n="2">金을 더 내디 말라</sent>
<sent type="main" lang="chi" page="26a" n="3">園地屬卿樹木屬我。</sent>
<sent type="main" lang="kor" page="26a" n="3">ᄯᅡᄒᆞᆫ 그딋 모ᄀᆡ 두고 남ᄀᆞ란 내 모ᄀᆡ 두어</sent>
<sent type="main" lang="chi" page="26a" n="4">自起門屋上佛。共立精舍。</sent>
<sent type="main" lang="kor" page="26a" n="4">둘히 어우러 精舍 ᄆᆡᇰᄀᆞ라 부텻긔 받ᄌᆞᄫᅩ리라</sent>
<sent type="main" lang="chi" page="26a" n="5">須達歡喜卽然可之。</sent>
<sent type="main" lang="kor" page="26a" n="5">須達이 깃거 지븨 도라가</sent>
<sent type="main" lang="chi" page="26a" n="6">便卽歸家當施功作。</sent>
<sent type="main" lang="kor" page="26a" n="6">精舍 지ᅀᅮᆯ 이ᄅᆞᆯ 磨鍊ᄒᆞ더니</sent>
<sent type="main" lang="chi" page="26a" n="7">六師聞之往白國王。</sent>
<sent type="main" lang="kor" page="26a" n="7">그 나랏 六師ㅣ 듣고 王ᄭᅴ ᄉᆞᆯᄫᅩᄃᆡ</sent>
<sent type="note" lang="kor" page="26a" n="8">六師ᄂᆞᆫ 外道ᄋᆡ 스스ᇰ 여스시라</sent>
<sent type="main" lang="chi" page="26a-26b" n="9">長者須達買祇陀園。</sent>
<sent type="main" lang="kor" page="26a-26b" n="9">長^者 須達이 祇陀太子ㅅ 東山ᄋᆞᆯ 사아</sent>
<sent type="main" lang="chi" page="26b" n="1">欲爲瞿曇沙門興立精舍。</sent>
<sent type="main" lang="kor" page="26b" n="1">瞿曇沙門 위ᄒᆞ야 精舍ᄅᆞᆯ 지ᅀᅮ려 ᄒᆞᄂᆞ니</sent>
<sent type="main" lang="chi" page="26b" n="2">聽我徒衆與共捔術。</sent>
<sent type="main" lang="kor" page="26b" n="2">우리 모다 ᄌᆡ조ᄅᆞᆯ 겻고아</sent>
<sent type="main" lang="chi" page="26b" n="3">沙門得勝便聽起立。若其不如不得起也。瞿曇徒衆住王舍城。我等徒衆當住於此。</sent>
<sent type="main" lang="kor" page="26b" n="3">뎌옷 이긔면 짓게 ᄒᆞ고 몯 이긔면 몯 짓게 ᄒᆞ야지ᅌᅵ다</sent>
<sent type="main" lang="chi" page="26b" n="4">王召須達而問之言。</sent>
<sent type="main" lang="kor" page="26b" n="4">王이 須達이 블러 닐오ᄃᆡ</sent>
<sent type="main" lang="chi" page="26b" n="5">今此六師云。卿買祇陀園。欲爲瞿曇沙門起立精舍。</sent>
<sent type="main" lang="kor" page="26b" n="5">六師ㅣ 이리 니르ᄂᆞ니</sent>
<sent type="main" lang="chi" page="26b-27a" n="6">求共沙門弟子捔其技術。若得勝者得立精舍。苟其不如便不得起。</sent>
<sent type="main" lang="kor" page="26b-27a" n="6">그듸 沙門弟子ᄃᆞ려 어루 겻굴따 무러 보^라</sent>
<sent type="main" lang="chi" page="27a" n="1">須達歸家。</sent>
<sent type="main" lang="kor" page="27a" n="1">須達이 지븨 도라와</sent>
<sent type="main" lang="chi" page="27a" n="2">著垢膩衣愁惱不樂。</sent>
<sent type="main" lang="kor" page="27a" n="2">ᄠᆡ 무든 옷 닙고 시름ᄒᆞ야 잇더니</sent>
<sent type="main" lang="chi" page="27a" n="3">時舍利弗明日時到。著衣持缽至須達家。見其不樂卽問之曰。何故不樂</sent>
<sent type="main" lang="kor" page="27a" n="3">이틋나래 舍利弗이 보고 무른대</sent>
<sent type="main" lang="chi" page="27a" n="4">須達答言。</sent>
<sent type="main" lang="kor" page="27a" n="4">須達이 그 ᄠᅳ들 닐어늘</sent>
<!-- 所立精舍但恐不成。是故愁耳。舍利弗言。有何事故畏不成就。答言。今諸六師詣王求捔。尊人得勝聽立精舍。若其不如遮不聽起。此六師輩出家來久。精誠有素所學技術。無能及者。我今不知尊人技藝能與捔不。-->
<sent type="main" lang="chi" page="27a" n="5">舍利弗言。</sent>
<sent type="main" lang="kor" page="27a" n="5">舍利弗이 닐오ᄃᆡ</sent>
<sent type="main" lang="chi" page="27a" n="6">正使此輩六師之衆。滿閻浮提數如竹林。不能動吾足上一毛。</sent>
<sent type="main" lang="kor" page="27a" n="6">분별 말라 六師ᄋᆡ 무리 閻浮提예 ᄀᆞᄃᆞᆨᄒᆞ야도 내 바랫 ᄒᆞᆫ 터리ᄅᆞᆯ 몯 무으리니</sent>
<sent type="main" lang="chi" page="27a" n="7">欲捔何等</sent>
<sent type="main" lang="kor" page="27a" n="7">므슷 이ᄅᆞᆯ 겻고오려 ᄒᆞᄂᆞᆫ고</sent>
<sent type="main" lang="chi" page="27a" n="8">自恣聽之。</sent>
<sent type="main" lang="kor" page="27a" n="8">제 홀 야ᇰᄋᆞ로 ᄒᆞ게 ᄒᆞ라</sent>
<sent type="main" lang="chi" page="27a-27b" n="9">須達歡喜。更著新衣沐浴香湯。</sent>
<sent type="main" lang="kor" page="27a-27b" n="9">須達^이 깃거 香湯애 沐浴ᄒᆞ고 새 옷 ᄀᆞ라 닙고</sent>
<sent type="main" lang="chi" page="27b" n="1">卽往白王我已問之。</sent>
<sent type="main" lang="kor" page="27b" n="1">즉자히 王ᄭᅴ 가 ᄉᆞᆯᄫᅩᄃᆡ</sent>
<sent type="main" lang="chi" page="27b" n="2">六師欲捔</sent>
<sent type="main" lang="kor" page="27b" n="2">六師ㅣ 겻구오려 ᄒᆞ거든</sent>
<sent type="main" lang="chi" page="27b" n="3">恣隨其意。</sent>
<sent type="main" lang="kor" page="27b" n="3">제 홀 야ᇰᄋᆞ로 ᄒᆞ라 ᄒᆞ더ᅌᅵ다</sent>
<!-- 國王是日告諸六師。今聽汝等共沙門捔。-->
<sent type="main" lang="chi" page="27b" n="4">時諸六師宣語國人。</sent>
<sent type="main" lang="kor" page="27b" n="4">그저긔 六師ㅣ 나라해 出令호ᄃᆡ</sent>
<sent type="main" lang="chi" page="27b" n="5">却後七日。當於城外寬博之處。</sent>
<sent type="main" lang="kor" page="27b" n="5">이 後 닐웨예 城 밧 훤ᄒᆞᆫ ᄯᅡ해 가</sent>
<sent type="main" lang="chi" page="27b" n="6">與沙門捔。</sent>
<sent type="main" lang="kor" page="27b" n="6">沙門과 ᄒᆞ야 ᄌᆡ조 겻구오리라</sent>
<sent type="main" lang="kor" page="27b" n="7">그 날 다ᄃᆞ라 金 부플 티니</sent> <!-- 저경 미확인 -->
<sent type="main" lang="chi" page="27b-28a" n="8">舍衛國中十八億人。時彼國法擊鼓會衆。</sent>
<sent type="main" lang="kor" page="27b-28a" n="8">나랏 사ᄅᆞᆷ 十八億이 ^ 다 모ᄃᆞ니</sent>
<sent type="note" lang="kor" page="28a" n="1">舍衛國 사ᄅᆞ미 十八億이러니 그 나랏 法에 붑 텨 사ᄅᆞᄆᆞᆯ 모도오ᄃᆡ</sent>
<sent type="note" lang="kor" page="28a" n="2">투ᇰ 부플 티면 十二億 사ᄅᆞ미 몯고 銀 부플 티면 十四億 사ᄅᆞ미 몯고 金 부플 티면 十八億 사ᄅᆞ미 다 몯더니라</sent>
<!-- 若擊銅鼓十二億人集。若打銀鼓十四億人集。若振金鼓一切皆集。七日期滿。至平博處椎擊金鼓。一切都集。협주와 관련 -->
<sent type="main" lang="chi" page="28a" n="3">六師徒衆有三億萬人。</sent>
<sent type="main" lang="kor" page="28a" n="3">六師ᄋᆡ 무리 三億萬이러라</sent>
<sent type="main" lang="chi" page="28a" n="4">是時人民悉爲國王。及其六師敷施高座。</sent>
<sent type="main" lang="kor" page="28a" n="4">그저긔 나랏 사ᄅᆞ미 모다 王과 六師와 위ᄒᆞ야 노ᄑᆞᆫ 座 ᄆᆡᇰᄀᆞᆯ오</sent>
<sent type="main" lang="chi" page="28a" n="5">爾時須達。爲舍利弗而施高座。</sent>
<sent type="main" lang="kor" page="28a" n="5">須達인 舍利弗 위ᄒᆞ야 노ᄑᆞᆫ 座 ᄆᆡᇰᄀᆞ니</sent>
<sent type="main" lang="chi" page="28a-28b" n="6">時舍利弗。在一樹下</sent>
<sent type="main" lang="kor" page="28a-28b" n="6">그ᄢᅴ 舍利弗^이 ᄒᆞᆫ 나모 미틔 안자</sent>
<sent type="main" lang="chi" page="28b" n="1">寂然入定。諸根寂默遊諸禪定。</sent>
<sent type="main" lang="kor" page="28b" n="1">入定ᄒᆞ야 諸根이 괴외ᄒᆞ야</sent>
<sent type="note" lang="kor" page="28b" n="2">諸根ᄋᆞᆫ 여러 불휘니 눈과 귀와 고콰 혀와 몸과 ᄠᅳᆮ괘라 ᄆᆞᅀᆞ미 一定ᄒᆞᆫ 고대 들면</sent>
<sent type="note" lang="kor" page="28b" n="3">봄과 드룸과 마톰과 맛 아롬과 모매 다홈과 雜ᄠᅳᆮ괘 다 업스릴ᄊᆡ 諸根이 괴외타 ᄒᆞ니라</sent>
<sent type="main" lang="chi" page="28b" n="4">通達無礙而作是念。此會大衆習邪來久。</sent>
<sent type="main" lang="kor" page="28b" n="4">너교ᄃᆡ 오ᄂᆞᆯ 모댓ᄂᆞᆫ 한 사ᄅᆞ미 邪曲ᄒᆞᆫ 道理 ᄇᆡ환 디 오라아 제 노포라 ᄒᆞ야</sent>
<sent type="main" lang="chi" page="28b" n="5">憍慢自高草芥群生。當以何德而降伏之。</sent>
<sent type="main" lang="kor" page="28b" n="5">衆生ᄋᆞᆯ 프ᅀᅥᇰ귀만 너기ᄂᆞ니 엇던 德으로 降服ᄒᆡ려뇨</sent>
<sent type="main" lang="chi" page="28b-29a" n="6">思惟是已當以三德。</sent>
<sent type="main" lang="kor" page="28b-29a" n="6">세 德^으로 호리라 ᄒᆞ고</sent>
<sent type="note" lang="kor" page="29a" n="1">세 德은 法身과 槃若와 解脫왜라</sent>
<sent type="note" lang="kor" page="29a" n="2">解脫ᄋᆞᆫ 버서날씨니 變化ᄅᆞᆯ ᄆᆞᅀᆞᆷ 조초 ᄒᆞ야</sent>
<sent type="note" lang="kor" page="29a" n="3">ᄆᆞᅀᆞ미 自得ᄒᆞ야 드트릐 얽ᄆᆡᅇᅲ미 아니 ᄃᆞ욀씨라</sent>
<sent type="main" lang="chi" page="29a" n="4">卽立誓言。若我無數劫中。慈孝父母。敬尚沙門婆羅門者。</sent>
<sent type="main" lang="kor" page="29a" n="4">盟誓ᄅᆞᆯ 호ᄃᆡ 나옷 無數ᄒᆞᆫ 劫에 父母 孝道ᄒᆞ고 沙門과 婆羅門과ᄅᆞᆯ 恭敬혼 디면</sent>
<sent type="main" lang="chi" page="29a" n="5">我初入會 一切大衆 當爲我禮。</sent>
<sent type="main" lang="kor" page="29a" n="5">내 처ᅀᅥᆷ 모ᄃᆞᆫ ᄃᆡ 드러 니거든 한 사ᄅᆞ미 날 위ᄒᆞ야 禮數ᄒᆞ리라 ᄒᆞ더라</sent>
<sent type="main" lang="chi" page="29a-29b" n="6">爾時六師見衆已集。</sent>
<sent type="main" lang="kor" page="29a-29b" n="6">그ᄢᅴ 六^師ᄋᆡ 무른 다 모댓고</sent>
<sent type="main" lang="chi" page="29b" n="1">而舍利弗獨未來到。</sent>
<sent type="main" lang="kor" page="29b" n="1">舍利弗이 ᄒᆞ오ᅀᅡ 아니 왯더니</sent>
<sent type="main" lang="chi" page="29b" n="2">便白王言</sent>
<sent type="main" lang="kor" page="29b" n="2">六師ㅣ 王ᄭᅴ ᄉᆞᆯᄫᅩᄃᆡ</sent>
<sent type="main" lang="chi" page="29b" n="3">瞿曇弟子。自知無術僞求捔能。衆會既集怖畏不來。</sent>
<sent type="main" lang="kor" page="29b" n="3">瞿曇ᄋᆡ 弟子ㅣ 두리여 몯 오ᄂᆞᅌᅵ다</sent>
<sent type="main" lang="chi" page="29b" n="4">王告須達</sent>
<sent type="main" lang="kor" page="29b" n="4">王이 須達이ᄃᆞ려 닐오ᄃᆡ</sent>
<sent type="main" lang="chi" page="29b" n="5">汝師弟子。捔時已至宜來談論。</sent>
<sent type="main" lang="kor" page="29b" n="5">네 스스ᅌᅴ 弟子ㅣ 엇뎨 아니 오ᄂᆞ뇨</sent>
<sent type="main" lang="chi" page="29b" n="6">時須達至舍利弗所。長跪白言。</sent>
<sent type="main" lang="kor" page="29b" n="6">須達이 舍利弗ᄭᅴ 가 ᄭᅮ러 닐오ᄃᆡ</sent>
<sent type="main" lang="chi" page="29b" n="7">大德。大衆已集。願來詣會。</sent>
<sent type="main" lang="kor" page="29b" n="7">大德하 사ᄅᆞ미 다 모다 잇ᄂᆞ니 오쇼셔</sent>
<sent type="note" lang="kor" page="29b-30a" n="8">大德은 큰 ^ 德이니 舍利弗을 니르니라</sent>
<sent type="main" lang="chi" page="30a" n="1">時舍利弗從禪定起。</sent>
<sent type="main" lang="kor" page="30a" n="1">舍利弗이 入定으로셔 니러</sent>
<sent type="main" lang="chi" page="30a" n="2">更整衣服。以尼師壇著左肩上。</sent>
<sent type="main" lang="kor" page="30a" n="2">옷 고티고 尼師檀ᄋᆞᆯ 왼 녁 엇게예 여ᇇ고</sent>
<sent type="note" lang="kor" page="30a" n="3">尼師檀ᄋᆞᆫ 아ᇇᄂᆞᆫ 거시라</sent>
<sent type="main" lang="chi" page="30a" n="4">徐祥而步如師子王。往詣大衆。</sent>
<sent type="main" lang="kor" page="30a" n="4">ᄌᆞᄂᆞᆨᄌᆞᄂᆞ기 거러 모ᄃᆞᆫ ᄃᆡ 니거늘</sent>
<sent type="main" lang="chi" page="30a" n="5">是時衆人見其形容法服有異。</sent>
<sent type="main" lang="kor" page="30a" n="5">모ᄃᆞᆫ 사ᄅᆞᆷ과 六師왜 보고</sent>
<sent type="main" lang="chi" page="30a" n="6">及諸六師忽然起立。如風靡草不覺爲禮。</sent>
<sent type="main" lang="kor" page="30a" n="6">ᄀᆞ마니 몯 이셔 自然히 니러 禮數ᄒᆞ더라</sent>
<sent type="main" lang="chi" page="30a" n="7">時舍利弗。便昇須達所敷之座。</sent>
<sent type="main" lang="kor" page="30a" n="7">舍利弗이 須達ᄋᆡ ᄆᆡᇰᄀᆞ론 座애 올아 아ᇇ거늘</sent>
<sent type="main" lang="chi" page="30a-30b" n="8">六師衆中有一弟子。名勞度差。善知幻術。</sent>
<sent type="main" lang="kor" page="30a-30b" n="8">六師^ᄋᆡ 弟子 勞度差ㅣ 幻術을 잘 ᄒᆞ더니</sent>
<sent type="main" lang="chi" page="30b" n="1">於大衆前咒作一樹。</sent>
<sent type="main" lang="kor" page="30b" n="1">한 사ᄅᆞᆷ 알ᄑᆡ 나아 呪ᄒᆞ야 ᄒᆞᆫ 남ᄀᆞᆯ 지ᅀᅳ니</sent>
<sent type="main" lang="chi" page="30b" n="2">自然長大蔭覆衆會。</sent>
<sent type="main" lang="kor" page="30b" n="2">즉자히 가지 퍼디여 모ᄃᆞᆫ 사ᄅᆞᄆᆞᆯ ᄀᆞ리두프니</sent>
<sent type="main" lang="chi" page="30b" n="3">枝葉鬱茂花果各異。</sent>
<sent type="main" lang="kor" page="30b" n="3">곳과 여름괘 가지마다 다ᄅᆞ더니</sent>
<!--衆人咸言。此變乃是勞度差作。-->
<sent type="main" lang="chi" page="30b" n="4">時舍利弗。便以神力作旋嵐風。</sent>
<sent type="main" lang="kor" page="30b" n="4">舍利弗이 神力으로 旋嵐風ᄋᆞᆯ 내니</sent>
<sent type="note" lang="kor" page="30b" n="5">旋嵐風ᄋᆞᆫ ᄀᆞ자ᇰ ᄆᆡᄫᆞᆫ ᄇᆞᄅᆞ미라</sent>
<sent type="main" lang="chi" page="30b" n="6">吹拔樹根倒著於地。</sent>
<sent type="main" lang="kor" page="30b" n="6">그 나못 불휘ᄅᆞᆯ ᄲᅢᅘᅧ 그우리 부러 가지 것비쳐</sent>
<sent type="main" lang="chi" page="30b-31a" n="7">碎爲微塵。</sent>
<sent type="main" lang="kor" page="30b-31a" n="7">드트리 ^ ᄃᆞ외ᄋᆡ ᄇᆞᆺ아디거늘</sent>
<sent type="main" lang="chi" page="31a" n="1">衆人皆言舍利弗勝。</sent>
<sent type="main" lang="kor" page="31a" n="1">모다 닐오ᄃᆡ 舍利弗이 이긔여다</sent>
<sent type="main" lang="chi" page="31a" n="2">勞度差不如。又復咒作一池。</sent>
<sent type="main" lang="kor" page="31a" n="2">勞度差ㅣ ᄯᅩ 呪ᄒᆞ야 ᄒᆞᆫ 모ᄉᆞᆯ 지ᅀᅳ니</sent>
<sent type="main" lang="chi" page="31a" n="3">四面皆以七寶。池水之中生種種花。</sent>
<sent type="main" lang="kor" page="31a" n="3">四面이 다 七寶ㅣ오 가온ᄃᆡ 種種 고지 펫더니</sent>
<!--衆人咸言。是勞度差之所作也。-->
<sent type="main" lang="chi" page="31a" n="4">時舍利弗。化作一大六牙白象。</sent>
<sent type="main" lang="kor" page="31a" n="4">舍利弗이 큰 六牙白象ᄋᆞᆯ 지ᅀᅥ내니</sent>
<sent type="note" lang="kor" page="31a" n="5">六牙ᄂᆞᆫ 여슷 어미라</sent>
<sent type="main" lang="chi" page="31a" n="6">一一牙上有七蓮花。</sent>
<sent type="main" lang="kor" page="31a" n="6">엄마다 닐굽 蓮花ㅣ오</sent>
<sent type="main" lang="chi" page="31a" n="7">一一花上有七玉女。</sent>
<sent type="main" lang="kor" page="31a" n="7">곳 우마다 닐굽 玉女ㅣ러니</sent>
<sent type="main" lang="chi" page="31a-31b" n="8">其象徐庠往詣池邊。并含其水池卽消滅。</sent>
<sent type="main" lang="kor" page="31a-31b" n="8">그 못 므를 ^ 다 마시니 그 모시 다 스러디거늘</sent>
<sent type="main" lang="chi" page="31b" n="1">衆人悉言。舍利弗勝。勞度差不如。</sent>
<sent type="main" lang="kor" page="31b" n="1">모다 닐오ᄃᆡ 舍利弗이 이긔여다</sent>
<sent type="main" lang="chi" page="31b" n="2">勞度差復作一山</sent>
<sent type="main" lang="kor" page="31b" n="2">勞度差ㅣ ᄯᅩ ᄒᆞᆫ 뫼ᄒᆞᆯ 지ᅀᅳ니</sent>
<sent type="main" lang="chi" page="31b" n="3">七寶莊嚴。泉池樹木花果茂盛。</sent>
<sent type="main" lang="kor" page="31b" n="3">七寶로 莊嚴ᄒᆞ고 못과 곳과 果實왜 다 ᄀᆞ초 잇더니</sent>
<!--衆人咸言。此是勞度差作。-->
<sent type="main" lang="chi" page="31b" n="4">時舍利弗。卽便化作金剛力士。以金剛杵遙用指之。</sent>
<sent type="main" lang="kor" page="31b" n="4">舍利弗이 金剛力士ᄅᆞᆯ 지ᅀᅥ내야 金剛杵로 머리셔 견지니</sent>
<sent type="note" lang="kor" page="31b" n="5">杵는 바ᇰ핫괴니 굴근 막다히 ᄀᆞᄐᆞᆫ 거시라</sent>
<sent type="main" lang="chi" page="31b-32a" n="6">山卽破壞無有遺餘。</sent>
<sent type="main" lang="kor" page="31b-32a" n="6">그 뫼히 ᄒᆞᆫ 것도 업시 믈^어디거늘</sent>
<sent type="main" lang="chi" page="32a" n="1">衆會皆言舍利弗勝。勞度差不如。</sent>
<sent type="main" lang="kor" page="32a" n="1">모다 닐오ᄃᆡ 舍利弗이 이긔여다</sent>
<sent type="main" lang="chi" page="32a" n="2">復作一龍身有十頭。</sent>
<sent type="main" lang="kor" page="32a" n="2">勞度差ㅣ ᄯᅩ ᄒᆞᆫ 龍ᄋᆞᆯ 지ᅀᅳ니 머리 열히러니</sent>
<sent type="main" lang="chi" page="32a" n="3">於虛空中雨種種寶。雷電振地</sent>
<sent type="main" lang="kor" page="32a" n="3">虛空애셔 비 오ᄃᆡ 고ᄅᆞᆫ 種種 보ᄇᆡ 듣고 울에 번게 ᄒᆞ니</sent>
<sent type="main" lang="chi" page="32a" n="4">驚動大衆。</sent>
<sent type="main" lang="kor" page="32a" n="4">사ᄅᆞ미 다 놀라더니</sent>
<!-- 衆人咸言。此是勞度差作。-->
<sent type="main" lang="chi" page="32a" n="5">時舍利弗。便化作一金翅鳥王。</sent>
<sent type="main" lang="kor" page="32a" n="5">舍利弗이 ᄒᆞᆫ 金趐鳥ᄅᆞᆯ 지ᅀᅥ내니</sent>
<sent type="note" lang="kor" page="32a" n="6">金趐鳥ᄂᆞᆫ 迦樓羅ㅣ라</sent>
<sent type="main" lang="chi" page="32a" n="7">擘裂噉之。</sent>
<sent type="main" lang="kor" page="32a" n="7">그 龍ᄋᆞᆯ 자바 ᄧᅳ저 머거늘</sent>
<sent type="main" lang="chi" page="32a-32b" n="8">衆人皆言。舍利弗勝。勞度差不如。</sent>
<sent type="main" lang="kor" page="32a-32b" n="8">모다 닐오ᄃᆡ 舍利^弗이 이긔여다</sent>
<sent type="main" lang="chi" page="32b" n="1">復作一牛。</sent>
<sent type="main" lang="kor" page="32b" n="1">勞度差ㅣ ᄯᅩ ᄒᆞᆫ 쇼ᄅᆞᆯ 지ᅀᅥ내니</sent>
<sent type="main" lang="chi" page="32b" n="2">身體高大。肥壯多力麤脚利角。</sent>
<sent type="main" lang="kor" page="32b" n="2">모미 ᄀᆞ자ᇰ 크고 다리 굵고 ᄲᅳ리 ᄂᆞᆯ캅더니</sent>
<sent type="main" lang="kor" page="32b" n="3">사ᄅᆞ미 다 놀라더니</sent> <!-- 저경 미확인 -->
<sent type="main" lang="chi" page="32b" n="4">跑地大吼奔隊來前。</sent>
<sent type="main" lang="kor" page="32b" n="4">ᄯᅡ 허위며 소리ᄒᆞ고 ᄃᆞ라오거늘</sent>
<sent type="main" lang="chi" page="32b" n="5">舍利弗。化作師子分裂食之。</sent>
<sent type="main" lang="kor" page="32b" n="5">舍利弗이 ᄒᆞᆫ 獅子ㅣᄅᆞᆯ 지ᅀᅥ내니 그 쇼ᄅᆞᆯ 자바 머그니</sent>
<sent type="main" lang="chi" page="32b" n="6">衆人言曰舍利弗勝。勞度差不如。</sent>
<sent type="main" lang="kor" page="32b" n="6">모다 닐오ᄃᆡ 舍利弗이 이긔여다</sent>
<sent type="main" lang="chi" page="32b" n="7">復變其身作夜叉鬼。</sent>
<sent type="main" lang="kor" page="32b" n="7">勞度差ㅣ ᄒᆞ다가 몯ᄒᆞ야 제 모미 夜叉ㅣ ᄃᆞ외야</sent>
<sent type="main" lang="chi" page="32b-33a" n="8">形體長大頭上火然。目赤如血</sent>
<sent type="main" lang="kor" page="32b-33a" n="8">모미 ^ 길오 머리 우희 블 븓고 누니 핏무적 ᄀᆞᆮ고</sent>
<sent type="main" lang="chi" page="33a" n="1">爪牙長利。口自出火驚躍奔赴。</sent>
<sent type="main" lang="kor" page="33a" n="1">톱과 엄괘 ᄂᆞᆯ캅고 이베 블 吐ᄒᆞ며 ᄃᆞ라오거늘</sent>
<sent type="main" lang="chi" page="33a" n="2">時舍利弗。自化身作毘沙門王。</sent>
<sent type="main" lang="kor" page="33a" n="2">舍利弗도 자내 毗沙門王이 ᄃᆞ외니</sent>
<sent type="main" lang="chi" page="33a" n="3">夜叉恐怖卽欲退走。</sent>
<sent type="main" lang="kor" page="33a" n="3">夜叉ㅣ 두리여 믈러 ᄃᆞ로려 ᄒᆞ다가</sent>
<sent type="main" lang="chi" page="33a" n="4">四面火起無有去處。</sent>
<sent type="main" lang="kor" page="33a" n="4">四面에 브리 니러셜ᄊᆡ 갈 ᄄᆡ 업서</sent>
<sent type="main" lang="chi" page="33a" n="5">唯舍利弗邊涼冷無火。</sent>
<sent type="main" lang="kor" page="33a" n="5">오직 舍利弗ㅅ 알ᄑᆡ옷 브리 업슬ᄊᆡ</sent>
<sent type="main" lang="chi" page="33a-33b" n="6">卽時屈伏。五體投地求哀脫命。辱心已生。</sent>
<sent type="main" lang="kor" page="33a-33b" n="6">즉자히 降服ᄒᆞ야 업더디여 사ᄅᆞ쇼^셔 비니</sent>
<sent type="main" lang="chi" page="33b" n="1">火卽還滅。</sent>
<sent type="main" lang="kor" page="33b" n="1">그리 降服ᄒᆞ야ᅀᅡ 브리 즉자히 ᄢᅳ거늘</sent>
<sent type="main" lang="chi" page="33b" n="2">衆咸唱言。舍利弗勝。勞度差不如。</sent>
<sent type="main" lang="kor" page="33b" n="2">모다 닐오ᄃᆡ 舍利弗이 이긔여다</sent>
<sent type="main" lang="chi" page="33b" n="3">時舍利弗身昇虛空。</sent>
<sent type="main" lang="kor" page="33b" n="3">그제ᅀᅡ 舍利弗이 虛空애 올아</sent>
<sent type="main" lang="chi" page="33b" n="4">現四威儀行住坐臥。</sent>
<sent type="main" lang="kor" page="33b" n="4">거르며 셔며 안ᄌᆞ며 누ᄫᅳ며 ᄒᆞ고</sent>
<sent type="main" lang="chi" page="33b" n="5">身上出水身下出火。</sent>
<sent type="main" lang="kor" page="33b" n="5">몸 우희 믈 내오 몸 아래 블 내오</sent>
<sent type="main" lang="chi" page="33b" n="6">東沒西踊西沒東踊。</sent>
<sent type="main" lang="kor" page="33b" n="6">東녀긔셔 수므면 西ㅅ녀긔 내ᄃᆞᆮ고 西ㅅ녀긔셔 수므면 東녀긔 내ᄃᆞᆮ고</sent>
<sent type="main" lang="chi" page="33b-34a" n="7">北沒南踊南沒北踊。</sent>
<sent type="main" lang="kor" page="33b-34a" n="7">北녀긔셔 수므면 南^녀긔 내ᄃᆞᆮ고 南녀긔셔 수므면 北녀긔 내ᄃᆞᆮ고</sent>
<sent type="main" lang="chi" page="34a" n="1">或現大身滿虛空中。而復現小。</sent>
<sent type="main" lang="kor" page="34a" n="1">모미 크긔 ᄃᆞ외야 虛空애 ᄀᆞᄃᆞᆨᄒᆞ야 잇다가 ᄯᅩ 젹긔 ᄃᆞ외며</sent>
<sent type="main" lang="chi" page="34a" n="2">或分一身作百千萬億身。還合爲一。</sent>
<sent type="main" lang="kor" page="34a" n="2">ᄯᅩ ᄒᆞᆫ 모미 萬億身이 ᄃᆞ외야 잇다가 도로 ᄒᆞ나히 ᄃᆞ외며</sent>
<sent type="main" lang="chi" page="34a" n="3">於虛空中忽然在地。</sent>
<sent type="main" lang="kor" page="34a" n="3">ᄯᅩ 虛空애 ᄯᅡ히 ᄃᆞ외야 ᄯᅡᄒᆞᆯ ᄇᆞᆯᄫᅩᄃᆡ</sent>
<sent type="main" lang="chi" page="34a" n="4">履地如水履水如地。</sent>
<sent type="main" lang="kor" page="34a" n="4">믈 ᄇᆞᆲᄃᆞᆺ ᄒᆞ고 므를 ᄇᆞᆯᄫᅩᄃᆡ ᄯᅡ ᄇᆞᆲᄃᆞᆺ ᄒᆞ더니</sent>
<sent type="main" lang="chi" page="34a-34b" n="5">現是變已還攝神足。坐其本座。</sent>
<sent type="main" lang="kor" page="34a-34b" n="5">이런 變化ᄅᆞᆯ 뵈오ᅀᅡ 神足ᄋᆞᆯ 가다 도^로 本座애 드러 안ᄌᆞ니라</sent>
<sent type="note" lang="kor" page="34b" n="1">本座ᄂᆞᆫ 本來ㅅ 座ㅣ라</sent>
<sent type="main" lang="chi" page="34b" n="2">時會大衆見其神力。咸懷歡喜。</sent>
<sent type="main" lang="kor" page="34b" n="2">그ᄢᅴ 모댓ᄂᆞᆫ 사ᄅᆞ미 다 降服ᄒᆞ야 깃거ᄒᆞ더니</sent>
<sent type="main" lang="chi" page="34b" n="3">時舍利弗。卽爲說法。</sent>
<sent type="main" lang="kor" page="34b" n="3">舍利弗이 그제ᅀᅡ 說法ᄒᆞ니</sent>
<sent type="main" lang="chi" page="34b" n="4">隨其本行宿福因緣。各得道跡。或得須陀</sent>
<sent type="main" lang="kor" page="34b" n="4">제여곰 前生애 닷곤 因緣으로 須陀洹ᄋᆞᆯ 得ᄒᆞ리도 이시며</sent>
<sent type="main" lang="chi" page="34b" n="5">洹斯陀含。阿那含</sent>
<sent type="main" lang="kor" page="34b" n="5">斯陀含ᄋᆞᆯ 得ᄒᆞ리도 이시며 阿那含ᄋᆞᆯ 得ᄒᆞ리도 이시며</sent>
<sent type="main" lang="chi" page="34b-35a" n="6">阿羅漢者。</sent>
<sent type="main" lang="kor" page="34b-35a" n="6">阿羅^漢ᄋᆞᆯ 得ᄒᆞ리도 잇더라</sent>
<sent type="main" lang="chi" page="35a" n="1">六師徒衆三億弟子。於舍利弗所。出家學道。</sent>
<sent type="main" lang="kor" page="35a" n="1">六師ᄋᆡ 弟子ᄃᆞᆯ토 다 舍利弗ᄭᅴ 와 出家ᄒᆞ니라</sent>
<sent type="main" lang="chi" page="35a" n="2">捔技已訖。四衆便罷各還所止。長者須達共舍利弗。往圖精舍。</sent>
<sent type="main" lang="kor" page="35a" n="2">ᄌᆡ조 겻구고ᅀᅡ 須達이와 舍利弗왜 精舍ᄅᆞᆯ 짓더니</sent>
<sent type="main" lang="chi" page="35a" n="3">須達手自捉繩一頭。時舍利弗自捉一頭。共經精舍。</sent>
<sent type="main" lang="kor" page="35a" n="3">둘히 손ᅀᅩ 줄 마조 자바 터 되더니</sent>
<sent type="main" lang="chi" page="35a" n="4">時舍利弗欣然含笑。</sent>
<sent type="main" lang="kor" page="35a" n="4">舍利弗이 젼ᄎᆞ 업시 우ᅀᅥ늘</sent>
<sent type="main" lang="chi" page="35a" n="5">須達問曰。尊人何笑。答言。</sent>
<sent type="main" lang="kor" page="35a" n="5">須達이 무른대 對答호ᄃᆡ</sent>
<sent type="main" lang="chi" page="35a-35b" n="6">汝始於此經地。</sent>
<sent type="main" lang="kor" page="35a-35b" n="6">그듸 精舍 지ᅀᅮ려 터흘 ᄀᆞᆺ 始^作ᄒᆞ야 되어늘</sent>
<sent type="main" lang="chi" page="35b" n="1">六欲天中宮殿已成。</sent>
<sent type="main" lang="kor" page="35b" n="1">여슷 하ᄂᆞ래 [여슷 하ᄂᆞᄅᆞᆫ 欲界六天이라] 그듸 가 들 찌비 ᄇᆞᆯ쎠 이도다 ᄒᆞ고</sent>
<sent type="main" lang="chi" page="35b" n="2">卽借道眼須達。</sent>
<sent type="main" lang="kor" page="35b" n="2">道眼ᄋᆞᆯ 빌여늘</sent>
<sent type="note" lang="kor" page="35b" n="3">道眼ᄋᆞᆫ 道理옛 누니라</sent>
<sent type="main" lang="chi" page="35b" n="4">悉見六欲天中嚴淨宮殿。</sent>
<sent type="main" lang="kor" page="35b" n="4">須達이 보니 여슷 하ᄂᆞ래 宮殿이 싁싁ᄒᆞ더라</sent>
<sent type="main" lang="chi" page="35b" n="5">問舍利弗。</sent>
<sent type="main" lang="kor" page="35b" n="5">須達이 무로ᄃᆡ</sent>
<sent type="main" lang="chi" page="35b" n="6">是六欲天何處最樂。</sent>
<sent type="main" lang="kor" page="35b" n="6">여슷 하ᄂᆞ리 어늬ᅀᅡ ᄆᆞᆺ 됴ᄒᆞ니ᅌᅵᆺ가</sent>
<sent type="main" lang="chi" page="35b" n="7">舍利弗言。</sent>
<sent type="main" lang="kor" page="35b" n="7">舍利弗이 닐오ᄃᆡ</sent>
<sent type="main" lang="chi" page="35b" n="8">下三天中色欲深厚。</sent>
<sent type="main" lang="kor" page="35b" n="8">아랫 세 하ᄂᆞᄅᆞᆫ 煩惱ㅣ 만ᄒᆞ고</sent>
<sent type="main" lang="chi" page="35b-36a" n="9">上二天中憍逸自恣。</sent>
<sent type="main" lang="kor" page="35b-36a" n="9">ᄆᆞᆺ 우흿 두 ^ 하ᄂᆞᄅᆞᆫ 너무 게을이 便安ᄒᆞ고</sent>
<sent type="main" lang="chi" page="36a" n="1">第四天中少欲知足。恒有一生補處菩薩。來生其中</sent>
<sent type="main" lang="kor" page="36a" n="1">가온ᄃᆡ 네찻 하ᄂᆞ리ᅀᅡ 샤ᇰ녜 一生補處菩薩이 그ᅌᅦ 와 나샤</sent>
<sent type="note" lang="kor" page="36a" n="2">一生ᄋᆞᆫ ᄒᆞᆫ 번 날씨니</sent>
<sent type="note" lang="kor" page="36a" n="3">ᄒᆞᆫ 번 다ᄅᆞᆫ 地位예 난 後ㅣ면 妙覺地位예 오ᄅᆞᆯ씨니 等覺位ᄅᆞᆯ 니르니라</sent>
<sent type="note" lang="kor" page="36a" n="4">等覺애셔 金剛乾慧예 ᄒᆞᆫ 번 나면 後에 妙覺애 오ᄅᆞᄂᆞ니</sent>
<sent type="note" lang="kor" page="36a" n="5">나다 ᄒᆞ논 마ᄅᆞᆫ 사라나다 ᄒᆞ논 마리 아니라</sent>
<sent type="note" lang="kor" page="36a" n="6">다ᄅᆞᆫ 地位예 올마가다 ᄒᆞ논 ᄠᅳ디라</sent>
<sent type="main" lang="chi" page="36a" n="7">法訓不絕。</sent>
<sent type="main" lang="kor" page="36a" n="7">法訓이 긋디 아니ᄒᆞᄂᆞ니라</sent>
<sent type="note" lang="kor" page="36a" n="8">訓은 ᄀᆞᄅᆞ칠씨라</sent>
<sent type="main" lang="chi" page="36a-36b" n="9">須達言曰。</sent>
<sent type="main" lang="kor" page="36a-36b" n="9">須達^이 닐오ᄃᆡ</sent>
<sent type="main" lang="chi" page="36b" n="1">我正當生第四天中。</sent>
<sent type="main" lang="kor" page="36b" n="1">내 正히 그 하ᄂᆞ래 나리라</sent>
<sent type="main" lang="chi" page="36b" n="2">出言已竟</sent>
<sent type="main" lang="kor" page="36b" n="2">ᄀᆞᆺ 그 말 다 ᄒᆞ니</sent>
<sent type="main" lang="chi" page="36b" n="3">餘宮悉滅。唯第四天宮殿湛然。</sent>
<sent type="main" lang="kor" page="36b" n="3">녀느 하ᄂᆞ랫 지븐 업고 네찻 하ᄂᆞ랫 지비 잇더라</sent>
<sent type="main" lang="chi" page="36b" n="4">復更徙繩。</sent>
<sent type="main" lang="kor" page="36b" n="4">주를 다ᄅᆞᆫ ᄃᆡ 옮겨 터 되더니</sent>
<sent type="main" lang="chi" page="36b" n="5">時舍利弗慘然憂色。</sent>
<sent type="main" lang="kor" page="36b" n="5">舍利弗이 측ᄒᆞᆫ ᄂᆞᆺ고지 잇거늘</sent>
<sent type="main" lang="chi" page="36b" n="6">卽問尊者何故憂色。答言。</sent>
<sent type="main" lang="kor" page="36b" n="6">須達이 무른대 對答호ᄃᆡ</sent>
<sent type="main" lang="chi" page="36b" n="7">汝今見此地中蟻子不耶。</sent>
<sent type="main" lang="kor" page="36b" n="7">그듸 이 굼긧 개야미 보라</sent>
<!--對曰。已見。時舍利弗語須達言。-->
<sent type="main" lang="chi" page="36b-37a" n="8">汝於過去毘婆尸佛。亦於此地。爲彼世尊起立精舍。而此蟻子在此中生。</sent>
<sent type="main" lang="kor" page="36b-37a" n="8">그듸 아래 디나건 毗婆尸佛 위ᄒᆞᅀᆞᄫᅡ 이 ᄯᅡ해 精舍 이르ᅀᆞᄫᆞᆯ ^ 쩨도 이 개야미 이ᅌᅦ셔 살며</sent>
<sent type="main" lang="chi" page="37a" n="1">尸棄佛時汝爲彼佛。亦於是中造立精舍。而此蟻子亦在中生。</sent>
<sent type="main" lang="kor" page="37a" n="1">尸棄佛 위ᄒᆞᅀᆞᄫᅡ 이 ᄯᅡ해 精舍 이르ᅀᆞᄫᆞᆯ 쩨도 이 개야미 이ᅌᅦ셔 살며</sent>
<sent type="main" lang="chi" page="37a" n="2">毘舍佛時。汝爲世尊於此地中起立精舍。而此蟻子亦在中生。</sent>
<sent type="main" lang="kor" page="37a" n="2">毗舍佛 위ᄒᆞᅀᆞᄫᅡ 이 ᄯᅡ해 精舍 이르ᅀᆞᄫᆞᆯ 쩨도 이 개야미 이ᅌᅦ셔 살며</sent>
<sent type="main" lang="chi" page="37a" n="3">拘留秦佛時。亦爲世尊在此地中起立精舍。而是蟻子亦於此生。</sent>
<sent type="main" lang="kor" page="37a" n="3">拘留孫佛 위ᄒᆞᅀᆞᄫᅡ 이 ᄯᅡ해 精舍 이르ᅀᆞᄫᆞᆯ 쩨도 이 개야미 이ᅌᅦ셔 살며</sent>
<sent type="main" lang="chi" page="37a-37b" n="4">迦那含牟尼佛時。汝爲世尊於此地中起立精舍。而此蟻子亦在中生。</sent>
<sent type="main" lang="kor" page="37a-37b" n="4">迦那含牟尼佛 ^ 위ᄒᆞᅀᆞᄫᅡ 이 ᄯᅡ해 精舍 이르ᅀᆞᄫᆞᆯ 쩨도 이 개야미 이ᅌᅦ셔 살며</sent>
<sent type="main" lang="chi" page="37b" n="1">迦葉佛時。汝亦爲佛。於此地中起立精舍。而此蟻子亦在中生。</sent>
<sent type="main" lang="kor" page="37b" n="1">迦葉佛 위ᄒᆞᅀᆞᄫᅡ 이 ᄯᅡ해 精舍 이르ᅀᆞᄫᆞᆯ 쩨도 이 개야미 이ᅌᅦ셔 사더니</sent>
<sent type="main" lang="chi" page="37b" n="2">乃至今日</sent>
<sent type="main" lang="kor" page="37b" n="2">처ᅀᅥᆷ 이ᅌᅦ셔 사던 저그로 오ᄂᆞᆳ낤 ᄀᆞ자ᇰ 혜면</sent>
<sent type="main" lang="chi" page="37b" n="3">九十一劫。</sent>
<sent type="main" lang="kor" page="37b" n="3">아ᄒᆞᆫᄒᆞᆫ 劫이로소니</sent>
<sent type="main" lang="chi" page="37b" n="4">受一種身不得解脫。生死長遠。</sent>
<sent type="main" lang="kor" page="37b" n="4">제 ᄒᆞᆫ 가짓 모ᄆᆞᆯ 몯 여희여 죽사리도 오랄쎠 ᄒᆞ노라</sent>
<sent type="main" lang="chi" page="37b" n="5">唯福爲要。</sent>
<sent type="main" lang="kor" page="37b" n="5">아마도 福이 조ᅀᆞᄅᆞᄫᆡ니</sent>
<sent type="main" lang="chi" page="37b-38a" n="6">不可不種。</sent>
<sent type="main" lang="kor" page="37b-38a" n="6">아니 심^거 몯ᄒᆞᆯ 꺼시라</sent>
<sent type="main" lang="chi" page="38a" n="1">是時須達悲心憐傷。</sent>
<sent type="main" lang="kor" page="38a" n="1">須達이도 그 말 듣고 슬허ᄒᆞ더라</sent>
<sent type="main" lang="chi" page="38a" n="2">經地已竟起立精舍。</sent>
<sent type="main" lang="kor" page="38a" n="2">須達이 精舍 이르ᅀᆞᆸ고</sent>
<sent type="main" lang="chi" page="38a" n="3">爲佛作窟以妙栴檀用爲香泥。</sent>
<sent type="main" lang="kor" page="38a" n="3">窟 ᄆᆡᇰᄀᆞᆯ오 栴檀香ㄱ ᄀᆞᆯᄋᆞ로 ᄇᆞᄅᆞ고</sent>
<sent type="main" lang="chi" page="38a" n="4">別房住止千二百處。</sent>
<sent type="main" lang="kor" page="38a" n="4">別室이ᅀᅡ 一千 二百이오</sent>
<sent type="main" lang="chi" page="38a" n="5">凡百二十處。</sent>
<sent type="main" lang="kor" page="38a" n="5">쇠붑 ᄃᆞᆫ 지비ᅀᅡ 一百 스믈 고디러라</sent>
<!--別打揵稚施設已竟。欲往請佛復自思惟。上有國王應當令知。若不啟白儻有瞋恨。-->
<sent type="main" lang="chi" page="38a" n="6">卽往白王。</sent>
<sent type="main" lang="kor" page="38a" n="6">須達이 精舍 다 짓고 王ᄭᅴ 가 ᄉᆞᆯᄫᅩᄃᆡ</sent>
<sent type="main" lang="chi" page="38a-38b" n="7">我爲世尊已起精舍。</sent>
<sent type="main" lang="kor" page="38a-38b" n="7">내 世尊 위ᄒᆞᅀᆞᄫᅡ 精舍ᄅᆞᆯ ᄒᆞ마 짓^ᄉᆞᄫᅩ니</sent>
<sent type="main" lang="chi" page="38b" n="1">唯願大王遣使請佛。</sent>
<sent type="main" lang="kor" page="38b" n="1">王이 부텨를 請ᄒᆞᅀᆞᄫᆞ쇼셔</sent>
<sent type="main" lang="chi" page="38b" n="2">時王聞已遣使者。</sent>
<sent type="main" lang="kor" page="38b" n="2">王이 使者 브리샤</sent>
<sent type="main" lang="chi" page="38b" n="3">詣王舍城請佛及僧。唯願世尊臨赴舍衛。</sent>
<sent type="main" lang="kor" page="38b" n="3">王舍城의 가 부텨를 請ᄒᆞᅀᆞᄫᆞ니</sent>
<sent type="main" lang="chi" page="38b" n="4">爾時世尊與諸四衆。</sent>
<sent type="main" lang="kor" page="38b" n="4">그ᄢᅴ 世尊ᄭᅴ 四衆이 圍繞ᄒᆞᅀᆞᆸ고</sent>
<sent type="main" lang="chi" page="38b" n="5">前後圍繞放大光明。震動天地</sent>
<sent type="main" lang="kor" page="38b" n="5">큰 光明을 펴시고 天地 드러치더니</sent>
<sent type="main" lang="chi" page="38b" n="6">至舍衛國。</sent>
<sent type="main" lang="kor" page="38b" n="6">舍衛國에 오실 쩌긔</sent>
<sent type="main" lang="chi" page="38b" n="7">所經亭舍悉於中止。</sent>
<sent type="main" lang="kor" page="38b" n="7">須達ᄋᆡ 지ᅀᅮᆫ 亭舍마다 드르시며</sent>
<sent type="main" lang="chi" page="38b-39a" n="8">道次度人無有限量。</sent>
<sent type="main" lang="kor" page="38b-39a" n="8">길헤 사ᄅᆞᆷ 濟渡ᄒᆞ샤미 그^지업더시다</sent>
<sent type="main" lang="chi" page="39a" n="1">漸漸來近舍衛城邊一切大集。持諸供具迎侍世尊。到國至廣博處。放大光明</sent>
<sent type="main" lang="kor" page="39a" n="1">世尊이 舍衛國에 오샤 큰 光明을 펴샤</sent>
<sent type="main" lang="chi" page="39a" n="2">遍照三千大千世界。足指按地</sent>
<sent type="main" lang="kor" page="39a" n="2">三千大千世界ᄅᆞᆯ 다 비취시고 밧가라ᄀᆞ로 ᄯᅡᄒᆞᆯ 누르시니</sent>
<sent type="main" lang="chi" page="39a" n="3">地皆震動。城中伎樂不鼓自鳴。</sent>
<sent type="main" lang="kor" page="39a" n="3">ᄯᅡ히 다 드러치고 그 잣 안햇 푸ᇰ륫가시 절로 소리ᄒᆞ며</sent>
<sent type="main" lang="chi" page="39a" n="4">盲視聾聽啞語軁申。癃殘拘癖皆得具足。一切人民男女大小。睹斯瑞應歡喜踊躍。</sent>
<sent type="main" lang="kor" page="39a" n="4">一切 病ᄒᆞᆫ 사ᄅᆞ미 다 됴터니</sent>
<sent type="main" lang="chi" page="39a" n="5">來詣佛所十八億人。都悉集聚。</sent>
<sent type="main" lang="kor" page="39a" n="5">그 나랏 十八億 사ᄅᆞ미 그런 祥瑞ᄅᆞᆯ 보ᅀᆞᆸ고 모다 오나ᄂᆞᆯ</sent>
<sent type="main" lang="chi" page="39a-39b" n="6">爾時世尊。隨病投藥爲說妙法。</sent>
<sent type="main" lang="kor" page="39a-39b" n="6">부톄 ^ 妙法을 施說ᄒᆞ시니</sent>
<sent type="main" lang="chi" page="39b" n="1">宿緣所應各得道跡。有得須陀洹斯陀含。</sent>
<sent type="main" lang="kor" page="39b" n="1">제여고ᇝ 因緣으로 須陀洹도 得ᄒᆞ며 斯陀含도 得ᄒᆞ며</sent>
<sent type="main" lang="chi" page="39b" n="2">阿那含阿羅漢者。</sent>
<sent type="main" lang="kor" page="39b" n="2">阿那含도 得ᄒᆞ며 阿羅漢도 得ᄒᆞ며</sent>
<sent type="main" lang="chi" page="39b" n="3">有種辟支佛因緣者。有發無上正眞道意者。各各歡喜奉行。</sent>
<sent type="main" lang="kor" page="39b" n="3">辟支佛 因緣도 지ᅀᅳ며 無上道理ᄅᆞᆯ 發心ᄒᆞ리도 잇더라</sent>
<sent type="main" lang="chi" page="39b" n="4">佛告阿難。</sent>
<sent type="main" lang="kor" page="39b" n="4">부톄 後에 阿難이ᄃᆞ려 니ᄅᆞ샤ᄃᆡ</sent>
<sent type="main" lang="chi" page="39b-40a" n="5">今此園地須達所買。</sent>
<sent type="main" lang="kor" page="39b-40a" n="5">이 東山ᄋᆞᆫ ^ 須達ᄋᆡ 산 거시오</sent>
<sent type="main" lang="chi" page="40a" n="1">林樹花果祇陀所有。</sent>
<sent type="main" lang="kor" page="40a" n="1">나모와 곳과 果實와ᄂᆞᆫ 祇陀ᄋᆡ 뒷논 거시니</sent>
<sent type="main" lang="chi" page="40a" n="2">二人同心共立精舍。</sent>
<sent type="main" lang="kor" page="40a" n="2">두 사ᄅᆞ미 어우러 精舍 지ᅀᅳ란ᄃᆡ</sent>
<sent type="main" lang="chi" page="40a" n="3">應當與號。太子祇陀．樹給孤獨園。名字流布傳示後世(須達齊言善溫)</sent>
<sent type="main" lang="kor" page="40a" n="3">일후믈 太子祇陀樹給孤獨園이라 ᄒᆞ라</sent>
<sent type="note" lang="kor" page="40a" n="4">須達ᄋᆡ 精舍 지ᅀᅳᇙ 저기 부텻 나히 셜흔네히러시니 穆王 여듧찻 ᄒᆡ 丁亥라</sent>
<sent type="main" lang="kor" page="40a" n="5">波斯匿王과 末利夫人괘 부텨 보ᅀᆞᆸ고 과ᄒᆞᅀᆞᄫᅡ 닐오ᄃᆡ</sent> <!-- 여기부터 저경 미확인 -->
<sent type="main" lang="kor" page="40a-40b" n="6">내 ^ ᄯᆞᆯ 勝鬘이 聰明ᄒᆞ니</sent>
<sent type="main" lang="kor" page="40b" n="1">부텨옷 보ᅀᆞᄫᆞ면 다ᇰ다ᅌᅵ 得道ᄅᆞᆯ ᄲᆞᆯ리 ᄒᆞ리니</sent>
<sent type="main" lang="kor" page="40b" n="2">사ᄅᆞᆷ 브려 닐어ᅀᅡ ᄒᆞ리로다</sent>
<sent type="main" lang="kor" page="40b" n="3">勝鬘이 부텻 功德을 듣ᄌᆞᆸ고 깃거</sent>
<sent type="main" lang="kor" page="40b" n="4">偈ᄅᆞᆯ 지ᅀᅥ 부텨를 기리ᅀᆞᆸ고 願호ᄃᆡ</sent>
<sent type="main" lang="kor" page="40b" n="5">부톄 나ᄅᆞᆯ 어엿비 너기샤 나ᄅᆞᆯ 보ᅀᆞᆸ게 ᄒᆞ쇼셔</sent>
<sent type="main" lang="kor" page="40b" n="6">ᄀᆞᆺ 그리 念ᄒᆞᄂᆞᆫ 저긔 如來 忽然히 虛空애 오샤</sent>
<sent type="main" lang="kor" page="40b-41a" n="7">無^比身ᄋᆞᆯ 現ᄒᆞ샤</sent>
<sent type="note" lang="kor" page="41a" n="1">無比身ᄋᆞᆫ 가ᄌᆞᆯ뵬 ᄄᆡ 업슨 모미니</sent>
<sent type="note" lang="kor" page="41a" n="2">부텻 모미 여러 가짓 相이 ᄀᆞᄌᆞ샤</sent>
<sent type="note" lang="kor" page="41a" n="3">가ᄌᆞᆯ비ᅀᆞᄫᅩᆯ ᄄᆡ 업스실씨라</sent>
<sent type="main" lang="kor" page="41a" n="4">勝鬘經을 니르시니라</sent>
<mark type="section_begin">○</mark>
<sent type="main" lang="kor" page="41a" n="5">世尊이 拘耶尼國에 婆陀和菩薩 위ᄒᆞ야</sent>
<sent type="main" lang="kor" page="41a" n="6">苦行般若ᄅᆞᆯ 니르시며</sent>
<sent type="note" lang="kor" page="41a" n="7">苦行般若 니ᄅᆞ샤미 부텻 나히 셜흔다ᄉᆞ시러시니</sent>
<sent type="note" lang="kor" page="41a" n="8">穆王 아홉찻 ᄒᆡ 戊子ㅣ라</sent>
<sent type="main" lang="kor" page="41a" n="9">柳山애 겨샤도 說法ᄒᆞ시며</sent>
<sent type="note" lang="kor" page="41a-41b" n="10">柳山^애셔 說法ᄒᆞ샤미 부텻 나히 셜흔여스시러시니</sent>
<sent type="note" lang="kor" page="41b" n="1">穆王 열찻 ᄒᆡ 己丑ㅣ라</sent>
<sent type="main" lang="kor" page="41b" n="2">穢澤애 겨샤도 說法ᄒᆞ시며</sent>
<sent type="note" lang="kor" page="41b" n="3">穢澤애셔 說法ᄒᆞ샤미 부텻 나히 셜흔닐구비러시니</sent>
<sent type="note" lang="kor" page="41b" n="4">穆王 열ᄒᆞᆫ찻 ᄒᆡ 庚寅이라</sent>
<sent type="main" lang="kor" page="41b" n="5">舍衛國과 摩竭國 ᄉᆞᅀᅵ예 鸚鵡林이 잇더니</sent>
<sent type="main" lang="kor" page="41b" n="6">鸚鵡王이 부텨를 請ᄒᆞᅀᆞᄫᅡᄂᆞᆯ</sent>
<sent type="main" lang="kor" page="41b" n="7">부톄 比丘 ᄃᆞ리시고 드러 안ᄌᆞ신대</sent>
<sent type="main" lang="kor" page="41b-42a" n="8">鸚鵡ᄃᆞᆯ히 부텨를 보^ᅀᆞᆸ고 깃븐 ᄆᆞᅀᆞᄆᆞᆯ 내야</sent>
<sent type="main" lang="kor" page="42a" n="1">ᄒᆞᆫ 날 命終ᄒᆞ야 忉利天에 나니라</sent>
<sent type="main" lang="kor" page="42a" n="2">世尊이 摩竭國에 도라오샤</sent>
<sent type="main" lang="kor" page="42a" n="3">弗沙王 위ᄒᆞ야 說法ᄒᆞ시며</sent>
<sent type="note" lang="kor" page="42a" n="4">摩竭陀國에 도라오샤미 부텻 나히 셜흔여들비러시니</sent>
<sent type="note" lang="kor" page="42a" n="5">穆王 열둘찻 ᄒᆡ 辛卯ㅣ라</sent>
<sent type="main" lang="kor" page="42a" n="6">鷲峯山애셔 수므시면 忉利宮의 나시고</sent>
<sent type="main" lang="kor" page="42a-42b" n="7">須彌山애셔 수므시면 炎摩宮의 ^ 나샤</sent>
<sent type="note" lang="kor" page="42b" n="1">炎摩宮은 夜摩宮이라</sent>
<sent type="main" lang="kor" page="42b" n="2">華嚴 等 經을 니르시며</sent>
<sent type="main" lang="kor" page="42b" n="3">恐懼樹 아래 겨샤</sent>
<sent type="main" lang="kor" page="42b" n="4">彌勒 위ᄒᆞ야 修行本起經을 니르시며</sent>
<sent type="note" lang="kor" page="42b" n="5">本ᄋᆞᆫ 根源이오 起ᄂᆞᆫ 닐씨니</sent>
<sent type="note" lang="kor" page="42b" n="6">修行本起經은 修行ㅅ 根源 니르와ᄃᆞ샨 ᄆᆞᆺ 첫 根源을 닐온 經이라</sent>
<sent type="note" lang="kor" page="42b" n="7">彌勒 위ᄒᆞ야 說法ᄒᆞ샤미 부텻 나히 셜흔아호비러시니</sent>
<sent type="note" lang="kor" page="42b" n="8">穆王 열세찻 ᄒᆡ 壬辰이라</sent>
<sent type="main" lang="kor" page="42b" n="9">迦毗羅國에 도라오샤</sent>
<sent type="main" lang="kor" page="42b-43a" n="10">淨飯王 ^ 위ᄒᆞ야 說法ᄒᆞ시며</sent>
<sent type="note" lang="kor" page="43a" n="1">淨飯王 위ᄒᆞ야 說法ᄒᆞ샤미 부텻 나히 마ᅀᆞ니러시니</sent>
<sent type="note" lang="kor" page="43a" n="2">穆王 열네찻 ᄒᆡ 癸巳ㅣ라</sent>
<sent type="main" lang="kor" page="43a" n="3">難陀龍王宮 寶樓 中에 겨샤</sent>
<sent type="main" lang="kor" page="43a" n="4">大雲輪請雨經을 니르시며</sent>
<sent type="note" lang="kor" page="43a" n="5">大雲輪請雨經은 부톄 優婆難陀龍王宮 內예 大雲輪殿 寶樓閣 中에 잇거시ᄂᆞᆯ</sent>
<sent type="note" lang="kor" page="43a" n="6">三千大千世界 龍王ㅅ 中에</sent>
<sent type="note" lang="kor" page="43a-43b" n="7">ᄆᆞᆺ 위두ᄒᆞᆫ 無邊莊嚴海雲威德輪蓋龍王이 閻浮^提예 비 오게 ᄒᆞ야</sent>
<sent type="note" lang="kor" page="43b" n="1">草木이며 □디며 ᄌᆞ라게 홀 이ᄅᆞᆯ 請ᄒᆞᅀᆞᄫᅡᄂᆞᆯ □톄 니ᄅᆞ샨 經이라</sent> <!-- [□톄]는 [부톄]로 추정 -->
<sent type="main" lang="kor" page="43b" n="2">楞伽頂에 가샤</sent>
<sent type="note" lang="kor" page="43b" n="3">楞伽頂은 楞伽山ㅅ 뎌ᇰ바기라</sent>
<sent type="main" lang="kor" page="43b" n="4">入楞伽山經을 니르시며</sent>
<sent type="note" lang="kor" page="43b" n="5">入楞伽山經은 楞伽山애 드러가 니ᄅᆞ샨 經이라</sent>
<sent type="note" lang="kor" page="43b" n="6">楞伽山이 南天竺 바ᄅᆞᆳ ᄀᆞᅀᅢ 잇ᄂᆞ니</sent>
<sent type="note" lang="kor" page="43b" n="7">神通 잇ᄂᆞᆫ 사ᄅᆞ미ᅀᅡ 가ᄂᆞ니라</sent>
<sent type="main" lang="kor" page="43b" n="8">補陀巖애 가샤 十一面觀自在經을 니르더시다</sent>
<sent type="note" lang="kor" page="43b" n="9">補陀ᄂᆞᆫ 혀근 ᄒᆡᆫ 고지라 ᄒᆞ논 마리니</sent>
<sent type="note" lang="kor" page="44a" n="1">이 山애 이 고지 만히 이셔 香내 머리 나ᄂᆞ니 觀自在菩薩 겨신 ᄯᅡ히라</sent>
<sent type="note" lang="kor" page="44a" n="2">巖ᄋᆞᆫ 바회라</sent>
<sent type="note" lang="kor" page="44a" n="3">十一面은 열ᄒᆞᆫ ᄂᆞ치니</sent>
<sent type="note" lang="kor" page="44a" n="4">열ᄒᆞᆫ ᄂᆞᄎᆡᆺ 觀自在菩薩ㅅ 相ᄋᆞᆯ ᄆᆡᇰᄀᆞ라 供養ᄒᆞᅀᆞᄫᅩᆯ 일 니ᄅᆞ샨 經이라</sent>
<sent type="main" lang="kor" page="44a" n="5">懼師羅長者ㅣ 킈 석 자히러니</sent>
<sent type="main" lang="kor" page="44a" n="6">부텨도 석 잣 모미 ᄃᆞ외샤 敎化ᄒᆞ더시다</sent>
<sent type="main" lang="kor" page="44a" n="7">부톄 여러 나라해 두루 ᄃᆞᆮ니샤</sent>
<sent type="main" lang="kor" page="44a" n="8">舍衛國에 오래 아니 왯더시니</sent>
<sent type="main" lang="kor" page="44a-44b" n="9">須達이 長常 그리ᅀᆞᄫᅡ 셜^ᄫᅥᄒᆞ더니</sent>
<sent type="main" lang="kor" page="44b" n="1">부톄 오나시ᄂᆞᆯ 보ᅀᆞᄫᅡ ᄉᆞᆯᄫᅩᄃᆡ</sent>
<sent type="main" lang="kor" page="44b" n="2">나ᄅᆞᆯ 죠고맛 거슬 주어시든 샤ᇰ녜 供養ᄒᆞᅀᆞᄫᅡ지ᅌᅵ다</sent>
<sent type="main" lang="kor" page="44b" n="3">부톄 마리와 손톱과ᄅᆞᆯ 바혀 주신대</sent>
<sent type="main" lang="kor" page="44b" n="4">須達이 塔 셰오 堀 짓고 種種 莊嚴ᄒᆞ고 供養ᄒᆞᅀᆞᆸ더라</sent>
<!--雜阿含經云。-->
<sent type="main" lang="chi" page="44b" n="5">給孤獨長者疾病。</sent>
<sent type="main" lang="kor" page="44b" n="5">須達이 病ᄒᆞ얫거늘</sent>
<sent type="main" lang="chi" page="44b" n="6">佛往看疾。記其得阿那含果。</sent>
<sent type="main" lang="kor" page="44b" n="6">부톄 가아 보시고 阿那含ᄋᆞᆯ 得ᄒᆞ리라 니르시니라</sent>
<sent type="main" lang="chi" page="44b-45a" n="7">乃至命終生兜率天。爲兜率天子。作是念。我不應久住於此。</sent>
<sent type="main" lang="kor" page="44a-45a" n="7">命^終ᄒᆞ야 兜率天에 가아 兜率天子ㅣ ᄃᆞ외야</sent>
<sent type="main" lang="chi" page="45a" n="1">當往見世尊。作是念已如力士屈伸臂頃。</sent>
<sent type="main" lang="kor" page="45a" n="1">世尊 뵈ᅀᆞᆸ고져 너겨 즉자히 ᄂᆞ려와</sent>
<sent type="main" lang="chi" page="45a" n="2">於兜率天沒現於佛前。稽首佛足退坐一面。</sent>
<sent type="main" lang="kor" page="45a" n="2">世尊ᄭᅴ 뵈ᅀᆞᄫᅡ 머리 조ᄊᆞᆸ고 ᄒᆞ녀긔 안ᄌᆞ니</sent>
<sent type="main" lang="chi" page="45a" n="3">時給孤獨天子。身放光明</sent>
<sent type="main" lang="kor" page="45a" n="3">그저긔 兜率天子ㅣ 모매 放光ᄒᆞ야</sent>
<sent type="main" lang="chi" page="45a" n="4">遍照祇樹給孤獨園。</sent>
<sent type="main" lang="kor" page="45a" n="4">祇樹給孤獨園을 다 비취오</sent>
<sent type="main" lang="chi" page="45a" n="5">而說偈讚卽沒不現(增一阿含經云。阿那邠坻太子白世尊言。我是須達又名阿那邠坻)。</sent>
<sent type="main" lang="kor" page="45a" n="5">偈 지ᅀᅥ 讚嘆ᄒᆞᅀᆞᆸ고 즉자히 도로 수므니라</sent>
<sent type="note" lang="kor" page="45a-45b" n="6">祇樹^는 祇陀樹ㅣ라</sent>
<mark type="section_begin">○</mark>


<sent type="main" lang="kor" page="45b" n="1">阿含經 열두 ᄒᆡ 니르시고</sent> <!-- 여기부터 저경 미확인 -->
<sent type="main" lang="kor" page="45b" n="2">버거 여듧 ᄒᆡᆺ ᄉᆞᅀᅵ예 方等을 니르시니라</sent>
<sent type="note" lang="kor" page="45b" n="3">方ᄋᆞᆫ ᄀᆞ초 니르실씨오</sent>
<sent type="note" lang="kor" page="45b" n="4">等은 골오 니르실씨라</sent>
<sent type="note" lang="kor" page="45b" n="5">方等 처ᅀᅥᆷ 니ᄅᆞ샤미 부텻 나히 마ᅀᆞᆫ둘히러시니</sent>
<sent type="note" lang="kor" page="45b" n="6">穆王 열여슷찻 ᄒᆡ 乙未라</sent>
<sent type="main" lang="kor" page="45b" n="7">世尊이 聖衆ᄃᆞᆯ ᄃᆞ리시고</sent>
<sent type="note" lang="kor" page="45b" n="8">衆은 한 사ᄅᆞ미니</sent>
<sent type="note" lang="kor" page="45b" n="9">다 聖人엣 사ᄅᆞ밀ᄊᆡ 聖衆이라 ᄒᆞ니라</sent>
<sent type="main" lang="kor" page="45b" n="10">欲界 色界 두 하ᄂᆞᆳ ᄉᆞᅀᅵ예 가샤</sent>
<sent type="main" lang="kor" page="45b-46a" n="11">大集 等 經을 니르^더시니</sent>
<sent type="note" lang="kor" page="46a" n="1">大集ᄋᆞᆫ 키 모ᄃᆞᆯ씨니</sent>
<sent type="note" lang="kor" page="46a" n="2">부톄 一切 大衆을 ᄀᆞ자ᇰ 모도아 니ᄅᆞ샨 經이라</sent>
<sent type="main" lang="kor" page="46a" n="3">出令ᄒᆞ샤ᄃᆡ 人間이며 天上이며 一切 모딘 귓거시 다 모다</sent>
<sent type="main" lang="kor" page="46a" n="4">부텻 付囑ᄋᆞᆯ 드러 正法을 護持ᄒᆞ라</sent>
<sent type="note" lang="kor" page="46a" n="5">付囑ᄋᆞᆫ 말ᄊᆞᆷ 브텨 아ᄆᆞ례 ᄒᆞ고라 請ᄒᆞᆯ씨라</sent>
<sent type="main" lang="kor" page="46a" n="6">ᄒᆞ다가 아니 오리 잇거든</sent>
<sent type="main" lang="kor" page="46a" n="7">四天王이 더ᄫᅳᆫ 鐵輪을 ᄂᆞᆯ여보내야 다조차 자바오라 ᄒᆞ시니</sent>
<sent type="main" lang="kor" page="46b" n="1">그리 다 모다 부텻 敎授 듣ᄌᆞᄫᅡ</sent>
<sent type="note" lang="kor" page="46b" n="2">敎授는 ᄀᆞᄅᆞ쳐 심길씨라</sent>
<sent type="main" lang="kor" page="46b" n="3">各各 큰 盟誓 ᄒᆞ야 正法을 護持호리ᅌᅵ다 ᄒᆞ거늘</sent>
<sent type="main" lang="kor" page="46b" n="4">오직 魔王이 世尊ᄭᅴ ᄉᆞᆯᄫᅩᄃᆡ</sent>
<sent type="main" lang="kor" page="46b" n="5">瞿曇아 나ᄂᆞᆫ 一切 衆生이 다 부톄 ᄃᆞ외야</sent>
<sent type="main" lang="kor" page="46b" n="6">衆生이 업거ᅀᅡ 菩提心ᄋᆞᆯ 發호리라 ᄒᆞ더라</sent>
<sent type="note" lang="kor" page="46b" n="7">大集經 니ᄅᆞ샤미 부텻 나히 마ᅀᆞᆫ다ᄉᆞ시러시니</sent>
<sent type="note" lang="kor" page="46b-47a" n="8">穆王 ^ 열아홉찻 ᄒᆡ 戊戌이라</sent>
<mark type="section_begin">○</mark>
<sent type="main" lang="kor" page="47a" n="1">여듧 ᄒᆡ 니르시고</sent>
<sent type="main" lang="kor" page="47a" n="2">버거 스믈ᄒᆞᆫ ᄒᆡᆺ ᄉᆞᅀᅵ예 般若ᄅᆞᆯ 니르시니라</sent>
<sent type="note" lang="kor" page="47a" n="3">般若 처ᅀᅥᆷ 니ᄅᆞ샤미</sent>
<sent type="note" lang="kor" page="47a" n="4">부텻 나히 쉬니러시니</sent>
<sent type="note" lang="kor" page="47a" n="5">穆王ㄱ 스믈네찻 ᄒᆡ 癸卯ㅣ라</sent>
<sent type="title" lang="chi" page="47a" n="6">釋譜詳節 第六</sent>
</doc>
